༄ །།ཤིམ་རིག་སྨྲ་བའི་བསྡུས་དོན།

(འཇར་པན)ཧྥོའུ་ཁོའུ་ཛ་བཱ་ཡོའུ་ཁིས་ཆིས་ཀྱིས་བརྩམས།

ལེའུ་དང་པོ། གྲོས་གླེང་གི་ཚད་གཞི་གཏན་འབེབས།

ལྕི་ཡང་། རིང་ཐུང་། ཡིན་མིན་དང་བཟང་ངན་སོགས་ཀྱི་ཐ་སྙད་ནི་
ལྟོས་བཅས་ཀྱི་བསམ་བློ་ལས་བྱུང་བ་ཞིག་རེད། ཡང་བ་མེད་ན་ལྗིད་མོ་ཡོད་
མི་སྲིད་ལ། བཟང་པོ་མེད་ན་ངན་པའང་ཡོད་མི་སྲིད། དེ་བས་ན། ཡང་
བར་བཤད་པ་ནི་ལྕི་བ་ལ་ལྟོས་ཏེ་ཡང་བར་བཏགས་པ་དང༌། བཟང་པོར་
བཤད་པའང་ངན་པ་ལ་ལྟོས་ཏེ་བཟང་པོར་བཏགས་པ་ཙམ་མ་གཏོགས།
གལ་ཏེ་ཕན་ཚུན་མ་བསྡུར་ན་ལྕི་ཡང་དང་བཟང་ངན་གྱི་དོན་གླེང་ཐབས་ག་ལ་
ཡོད། དེ་ལྟར་ཕན་ཚུན་བསྡུར་བའི་ཐབས་ལམ་ལ་བརྟེན་ནས་གཏན་ལ་ཕབ་
པའི་ལྕི་བའམ་བཟང་པོ་ལ་གྲོས་གླེང་གི་ཚད་གཞི་ཟེར། འཇར་པན་གྱི་ཁ་དཔེ་
ལ། རྒྱབ་ལས་མདུན་གཙོ་བ་དང་ཆུང་དོར་ཆེ་སྐྱོབ་ཀྱི་བཤད་ཚུལ་ཡོད་དེ།
དེ་ཡང་གང་ཟེར་ན། མིའི་ལུས་ཕུང་གདེང་འཇོག་བྱེད་པའི་ཚེ། རྒྱབ་ལས་
གསུས་ཁོག་གལ་ཆེ་སྟེ། གསུས་ཁོག་ལ་སྐྱོན་མི་འབྱུང་བའི་ཆེད་དུ་རྒྱབ་ཀྱིས་
གཟས་ནས་བསྲུང་བར་བྱེད་དོ། །དེ་བཞིན་དུ་ཡང་ལྷ་བྱ་ཁྲུང་ཁྲུང་འདམ་ཉ་ལ་
བལྟས་ན་གཟུགས་ཕུང་ཆེ་ཞིང་རིན་ཐང་ལྡན་པ་ཞིག་ཡིན་པས། འའདམ་ཉ་
ཁྲུང་ཁྲུང་གི་ཟས་སུ་སྤྲོད་པར་ཐེ་ཚོམ་མེད། དཔེར་ན། འཇར་པན་ལ་་
མཚོན་ན། བཀས་བཀོད་རྒྱུད་འཛིན་དུས་རབས་ཀྱི་མ་ལས་རང་ཟོས་ཀྱི་རྒྱལ་
ཕྲན་རང་སར་གནས་པའི་ལམ་ལུགས་ཡལ་བར་དོར་ནས་ད་ལྟའི་སྐབས་སུ་་
བཅོས་པ་ཡིན་ཏེ། ཕྱི་ནས་བལྟས་ཚེ་ཧ་ལམ་འབྱོར་ལྡན་པ་རྩ་སློག་གཏོང་བས་
དེ་ཚེ་དཀའ་ངལ་གྱི་གནས་སུ་གྱར་ནའང༌། འོན་ཀྱང་གལ་ཏེ་འཇར་པན་རྒྱལ་
ཁབ་དང་ཁོངས་གཏོགས་རྒྱལ་ཕྲན་ཚོ་གང་ཡིན་བསྡུར་ན། འཇར་པན་རྒྱལ་
ཁབ་གལ་ཆེ་ཞིང་རྒྱལ་ཕྲན་དེ་དག་ཕལ་བ་ཙམ་དུ་ཟད། ཁོངས་གཏོགས་རྒྱལ་
ཕྲན་དོར་བ་ནི་གསུས་ཁོག་ལ་རྒྱབ་ཀྱིས་སྲུང་སྐྱོབ་བྱས་པ་དང་མཚུངས། རྒྱལ་
ཕྲན་རྒྱལ་བློན་གྱི་སྐྱེས་བརྔན་ནི་འདམ་ཉ་བསད་དེ་ཁྲུང་ཁྲུང་གསོས་པ་དང་
འདྲའོ། །ཆོས་ལ་ཞིབ་འཇུག་བྱེད་ན་ངེས་པར་དུ་དེའི་ཡན་ལག་དང་བཅས་
སྔར་ཁུངས་བཞིན་བརྟག་སྟེ་མ་རྩའི་ཚད་གཞི་ལ་སླེབས་པར་བྱེད་དགོས། དེ་
ལྟར་བགྱིས་ན་རིམ་གྱིས་གྲོས་གླེང་སྣ་ཚོགས་ཐུལ་ནས་ཚད་གཞི་རྣམ་དག་ཅིག་
བསླང་ཐུབ་ངེས་རེད། ཉིའུ་ཐོན་གྱིས་ཀུན་ལྡན་འཐེན་ཤུགས་ཀྱི་ངེས་སྲོལ་
གསར་རྟོགས་ནས་དངོས་པོ་སྡོད་པ་གཏན་སྡོད་དང་། འགུལ་བ་གཏན་་་་
འགུལ་གྱི་ཆོས་ཉིད་གཏན་ལ་ཕབ་པ་ནས་བཟུང་། འཇིག་རྟེན་གྱི་ཆོས་ཡོད་
རྒུའི་འགུལ་སྐྱོད་ཀྱི་གནས་ལུགས་ལ་འདི་ཐམས་ཅད་ཀྱིས་འཛིན་པར་བྱེད་དོ།
ངེས་སྲོལ་ལའང་གཞུང་ལུགས་ཀྱི་ཚད་གཞི་ཞེས་བཤད་ན་མི་ཆོག་པ་མེད།
འགུལ་སྐྱོད་ཀྱི་གནས་ལུགས་ལ་གྲོས་མོལ་བྱེད་པའི་ཚེ། གལ་ཏེ་ངེས་སྲོལ་དེ་
མེད་ན་བཤད་ཚུལ་སྣ་ཚོགས་ཤིག་འབྱུང་སྲིད་ལ། ཡང་ན་ད་རུང་གྲུའི་འགུལ་
སྐྱོད་གཞི་བྱས་ནས་འབྲེལ་ཡོད་གྲུའི་ངེས་སྲོལ་ཞིག་དང་། རླངས་འཁོར་གྱི་
འགུལ་སྐྱོད་གཞི་བྱས་ནས་ཀྱང་འབྲེལ་ཡོད་རླངས་འཁོར་གྱི་གཞུང་ལུགས་ཀྱི་
ཚད་གཞི་ཞིག་གཏན་ལ་འབེབས་སྲིད། དེ་ལྟར་ན་གཞུང་ལུགས་རྙོག་འཛིང་
ཅན་དུ་བྱས་ནས་གཅིག་མཐུན་དུ་ཡོང་མི་ཐུབ་ལ། གཅིག་མཐུན་མ་ཡོང་ན་
རྣམ་དག་གམ་ཡང་དག་ཅེས་པའང་བཤད་པའི་གཞི་མེད་དོ། །
གྲོས་གླེང་གི་ཚད་གཞི་གཏན་འབེབས་མ་བྱས་ན་ཕན་གནོད་ཐོབ་ཤོར་གྱི་
རྣམ་བཞག་འཇོག་མི་ནུས་སྟེ། དཔེར་ན་མཁར་རྫོང་ཞིག་ལ་མཚོན་ན་སྲུང་
མཁན་ལ་ཕན་ཡང་རྒོལ་མཁན་ལ་གནོད་ཅིང་། དགྲ་བོའི་ཐོབ་པ་དེ་ང་ཚོའི་
ཤོར་བ་དང་། ཕར་འགྲོ་མཁན་གྱི་སྟབས་བདེ་དེ་ཚུར་ཡོང་མཁན་གྱི་གེགས་
བྱེད་དུ་འགྱུར་བས། །ཕན་གནོད་ཐོབ་ཤོར་གྱི་སྐོར་གྲོས་བསྡུར་མ་བྱས་པའི་སྔ་
རོལ་དུ། ངེས་པར་ཐོག་མར་སྲུང་མཁན་གྱི་ཆེད་དུའམ། རྒོལ་མཁན་གྱི་
ཆེད་དང་།། ཡང་ན་དགྲ་བོའི་ཆེད་དམ། རང་གི་ཆེད་གང་ཡིན་གྱི་སློང་
ཕྱོགས་ཐག་གཅོད་བྱེད་དགོས། གནའ་ནས་ད་ལྟའི་བར་གྲོས་གླེང་སྣ་ཚོགས་
ཀྱིས་ཕན་ཚུན་མི་མཐུན་པ་བྱུང་བའི་གཞི་རྩ་ནི་སྔར་ནས་སྤྱི་མཐུན་གྱི་ཚད་གཞི་
མེད་པས་རེད།། དཔེར་ན་ལྷ་ཆོས་ཀྱི་བཤད་ཚུལ་དུས་རྒྱུན་གཅིག་མཐུན་མི་
ཡོང་བ་བཞིན་ནོ། །ཁོ་བོའི་ལྟ་ཚུལ་ལ་ཉན་ཚེ་ཧ་ལམ་རང་རང་སོ་སོར་གནས་
ལུགས་ཤིག་ཡོད་པ་འདྲ་ལ། གལ་ཏེ་དེའི་རྩ་བ་དེད་ཚེ། ལྷ་སྨྲ་ཆོས་ལུགས་
ཀྱིས་ད་ལྟའི་གནས་སྐབས་ཀྱི་བཟང་ངན་བཤད་ཅིང་། སངས་རྒྱས་ཆོས་་་་
ལུགས་ཀྱིས་ཕྱི་མའི་སྐྱིད་སྡུག་བཤད་ཀྱིན་ཡོད། དེ་དག་གི་གྲོས་གླེང་ཚད་གཞི་
མི་མཐུན་པའི་རྐྱེན་གྱིས་བཤད་ཚུལ་ལ་ཡང་གཅིག་མཐུན་ཡོང་མི་སྲིད། མ་ཧཱ་
ཙི་ནའི་ཤེས་རིག་སྨྲ་མཁན་དང་འཇར་པན་གྱི་གོང་མའི་ཕྱོགས་སྐྱོར་ཤེས་རིག་སྨྲ་
མཁན་གྱི་བར་དུའང་རྩོད་གླེང་མཆིས་ཏེ། ཁོ་ཚོའི་རྩོད་གླེང་རྙོག་འཛིང་ཅན་
ཞིག་ཡིན་ནའང་། དེའི་རྨང་གཞིའི་ཐ་དད་པའི་ཡུལ་ནི། ཙི་ནའི་ཤེས་རིག་
པ་ཚོས་ཐང་ཝེའུས་གཏུམ་སྤྱོད་པ་བསྐྲད་པར་བསྟོད་ཀྱང་། འཇར་པན་གྱི་
གོང་མའི་ཕྱོགས་སྐྱོར་མཁས་པ་ཚོས་རྒྱལ་རབས་གཅིག་རྒྱུད་ལ་བསྔགས། ཙི་
ནའི་ཤེས་རིག་སྨྲ་མཁན་ཚོ་དཀའ་བར་སྤྱད་པའི་གནད་ཀྱང་འདི་ཡིན་ནོ། །
ཆོས་ཀྱི་ཐད་གལ་ཏེ་དེ་ལྟར་གཞིར་མི་འབབ་པའི་རྩོད་པ་ཐུག་མེད་དུ་བྱས་ཀྱང་།
ལྷ་རོའུ་ཆོས་གསུམ་གྱི་འདོད་ཚུལ་དུས་ནམ་ཡང་གཅིག་མཐུན་ཡོང་མི་སྲིད།
དེ་ནི་ཏན་ཏན་མཐའ་གཅིག་ཏུ་དམག་ཆས་ཀྱི་སྟེང་མདའ་མདུང་གྲི་གསུམ་གྱི་
བཟང་ངན་ལ་རྩོད་གླེང་བྱེད་པ་དང་མཚུངས། དེར་བརྟེན། དེ་འདྲའི་རྒྱུ་
མཚན་མེད་པའི་རྩོད་པ་ཞི་བར་བྱེད་འདོད་ན། ཐབས་ལམ་ནི་གཅིག་སྟེ་ཁོ
ཚོའི་འདོད་ཚུལ་ལས་གཏིང་ཟབ་ཅིང་གསར་བའི་ལྟ་ཚུལ་བཏོན་ཏེ། ཁོ་ཚོ་
རང་ཉིད་ལ་གསར་རྙིང་གི་བཟང་ངན་འབྱེད་དུ་བཅུག་ན་ལེགས། དཔེར་ན་
མདའ་མདུང་གྲི་སོགས་ཀྱི་རྩོད་གླེང་དུས་སྐབས་ཤིག་ལ་རྒྱ་ཆེར་བྱས་ཀྱང་ཕྱི་གླིང་
བའི་མེ་མདའ་བཀོལ་སྤྱོད་བྱས་པ་ནས་བཟུང་། སྤྱི་ཚོགས་སྟེང་དེའི་རྩོད་པ
རང་ཞིར་སོང་།
ཡང་གྲོས་གླེང་གི་ཚད་གཞི་མི་མཐུན་པའི་མིར་བལྟས་ན། དེས་འདོད་
པའི་མཇུག་གི་འགྲོ་ཚུལ་སྐབས་འགར་འདྲ་བའང་ཡོད་ལ། འོན་ཀྱང་ཞིབ་ཏུ་
དཔྱད་ཚེ། དེའི་བརྒྱུད་རིམ་གྱི་ལམ་བར་མི་མཐུན་ཕྱོགས་མཐོང་ནུས་ཤིང་དེ་
ཀྱིས་དངོས་པོའི་ཕན་གནོད་གླེང་བའི་ཚེ། ཐོས་མ་ཐག་ཆོས་ག་གེ་མོ་ཞིག་ཕ་
ལྟ་བས་ན་མཇུག་འབྲས་ཀྱང་མི་མཐུན་པར་འགྱུར། དེ་བས་ན། མི་རྣམསན་
འམ་ཡང་ན་གནོད་པའི་ལྟ་ཚུལ་ཧ་ལམ་མི་མཐུན་པ་མེད་པ་འདྲ་ལ། ཡིན་
ནའང་སྔར་བས་དེ་ལྟར་འདོད་པའི་སྒྲུབ་བྱེད་ཞིབ་ཏུ་རྩད་གཅད་པའི་ཚེ། ཁོ་
ཚོའི་ལྟ་ཚུལ་གྱི་ལམ་བར་དུ་མི་མཐུན་པ་ཅུང་ཟད་འབྱུང༌། དེས་ནི་མཐར་གྱི་
འབྲས་བུ་ལའང་གཅིག་མཐུན་ཡོང་མི་སྲིད་དོ། །དཔེར་ན། མཁྲེགས་འཛིན་
མཁན་དག་ནམ་རྒྱུན་ནུབ་གླིང་གི་མིར་སྡང་མིག་ལྟ་ཞིང་། མཁས་པའི་ཁྲོད་
ཅུང་ཟད་ལྟ་རྒྱ་ལྡན་པའི་ཤེས་ཡོན་ཅན་དག་ནུབ་གླིང་བའི་སྤྱོད་སྟངས་ལའང་མི་
མོས་ཤིང་། ནུབ་གླིང་བར་སྡང་བའི་སེམས་ཁམས་མཁྲེགས་འཛིན་མཁན་་
དང་ཁྱད་པར་མེད་ཅེས་བཤད་ཆོག གལ་ཏེ་འདིའི་ཕྱོགས་རྐྱང་རྐྱང་ནས་
བཤད་ན་དེ་གཉིས་ཀྱི་ལྟ་ཚུལ་ཧ་ལམ་མཐུན་ཡང་། ཞེ་སྡང་བའི་རྒྱུ་མཚན་
གླེང་ཚེ། མཁྲེགས་འཛིན་མཁན་གྱིས་ཕྱི་གླིང་བ་ནི་རིགས་གཞན་ཡིན་པ་ཙམ་
རྒྱུ་མཚན་དུ་བྱས་ནས་ཡིན་མིན་ཕན་གནོད་ལ་མི་དཔྱད་པར་མཐའ་གཅིག་ཏུ་ཞེ་
སྡང་བ་ཡིན་ལ། ཕྱི་མ་ནི་ལྟ་རྒྱ་མཐོང་རྒྱ་ཅུང་ཆེ་སྟབས། གཞི་མེད་པར་སྡང་
བ་མ་ཡིན་ཏེ། ཁོ་ཚོས་ནི་ཕན་ཚུན་འགྲོ་འོང་གི་སྐབས་ཕལ་ཆེར་དེ་འདྲའི་
གནས་ཚུལ་ངན་པ་འབྱུང་བར་གཞིགས་ཤིང་། རང་ཉིད་ཤེས་རིག་གི་དཔལ་
དང་ལྡན་པའི་མིར་རློམ་པའི་ནུབ་གླིང་བས་འཇར་པན་གྱི་མིར་འདྲ་མཉམ་དུ་མི་
ལྟ་བའི་ཚུལ་ལ་ཞེ་སྡང་བ་ཡིན་ནོ། །དེ་གཉིས་ཞེ་སྡང་བའི་སེམས་ཁམས་ཙམ་
འདྲ་ཡང་ཞེ་སྡང་བའི་རྒྱུ་མཚན་ཐ་དད་པས། ནུབ་གླིང་བར་སྤྱོད་པའི་ཐབས་
ལམ་ཡང་མཚུངས་མི་སྲིད་དེ། གཞན་འགོག་སྨྲ་བ་དང་སྒོ་འབྱེད་སྨྲ་བའི་ལྟ་
ཚུལ་རགས་པ་འདྲ་ཡང་། ལམ་བར་གྱི་འདོད་ཚུལ་དང་རྩ་བའི་ཀུན་སློང་མི་
གཅིག་པའི་གནད་ཀྱང་དེར་ཐུག་པ་ཡིན། མི་རྣམས་ཆོས་ཐམས་ཅད་དང་།
ཐ་ན་གསོལ་སྟོན་རོལ་རྩེད་ལ་དགའ་བའི་ཕྱི་ཚུལ་ཙམ་འདྲ་ནའང་དེའི་དགའ་
མོས་ཀྱི་ཕྱོགས་སོ་སོ་བར་གནས། དེ་བས་ན། ཕྱི་ཚུལ་གྱི་སྟེང་ནས་དུས་
གཅིག་གི་སྤྱོད་སྟངས་ལ་བརྟག་ཞིབ་བགྱིས་པས་མི་རུང་སྟེ། ངེས་པར་དུ་མི
དེའི་བསམ་བློར་དཔྱད་དགོས་སོ། །
ད་རུང་གནས་ཚུལ་གཞན་ཞིག་ཡོད་པ་ནི་འདི་ལྟ་སྟེ། ཆོས་རྣམས་ཀྱི་
ཕན་གནོད་ཐོབ་ཤོར་གླེང་བའི་ཚེ། རང་ཉིད་སོ་སོའི་མཐར་ཆས་ཤིང་།
གྲོས་གཞི་གླེང་མ་ཐག་ནས་ཕྱོགས་གཉིས་ཀའི་བར་བཞེད་ཚུལ་ཐ་དད་ཀྱི་རྩོད་པ་
མངོན་གསལ་དུ་འབྱུང་ཞིང་ཕན་ཚུན་བསྙེན་དཀའ་བའི་གནས་སུ་འགྲོ་སྟེ།
དཔེར་ན། མི་ལ་ལས་སྤྱི་འབངས་ཀྱི་ཐོབ་ཐང་འདྲ་མཉམ་དགོས་པའི་རིག་
གཞུང་གསར་བ་སྤེལ་བ་ཐོས་འཕྲལ། རྙིང་ཞེན་ཅན་རྣམས་གློ་བུར་དུ་དེ་ནི་སྤྱི་
མཐུན་ཆབ་སྲིད་སྐོར་བཤད་པ་རེད་འདོད་དེ། གལ་ཏེ་ང་ཚོའི་འཇར་པན་
གྱིས་སྤྱི་མཐུན་ཆབ་སྲིད་ཀྱི་ཕྱོགས་བཟུང་ན། ང་ཚོའི་རྒྱལ་ཁབ་ཀྱི་སྤྱི་རྣམ་ཇི་
ལྟར་བྱེད། དེ་ནི་དཔག་དཀའ་བའི་བྱུར་ཆེན་གྱི་སྣ་འདྲེན་རེད་ཟེར་ཞིང་།
ཁོ་ཚོའི་སེམས་རྟབ་བློང་དུ་གྱུར་ཅིང་རྒྱལ་ཁབ་ཀྱི་ཆབ་སྲིད་ཟིང་བསླང་གི་ཁྲོད་
དུ་ལྷུང་བར་སེམས། དེ་འདྲའི་མིས་གྲོས་གླེང་གི་དབུ་བརྩམས་པ་ནས་བཤུལ་
རིང་བའི་མ་འོངས་པར་འདང་རྒྱག་ཅིང༌། ཐོབ་ཐང་འདྲ་མཉམ་ཞེས་པ་ནི་ཅི་
ཡིན་ལ་མི་དཔྱད་ལ། དེའི་དམིགས་བྱའི་གཞི་གང་ཡིན་བརྟག་པར་མཐའ་
གཅིག་ཏུ་ངོ་རྒོལ་བྱེད་པ་ཙམ་མོ། །གསར་བཅོས་སྨྲ་བ་རྣམས་ཀྱིས་རྙིང་ཞེན་
ཅན་རྣམས་དང་ཐོག་ནས་དགྲ་ཟླར་བཟུང་སྟེ། བཤད་ཚུལ་རྙིང་བ་རྣམས་
གཞི་ནས་མཐར་སྐྲོད་པར་བྱེད་སྟབས། དེ་ནས་རང་ཤུགས་ཀྱིས་ཕན་ཚུན་
བར་དགྲ་ཕྱོགས་སུ་འཛིན་པས། བབསམ་འཆར་གཅིག་མཐུན་གྱི་ཕྱོགས་སུ་
ཆས་པའི་གོ་སྐབས་བྲལ་བར་གྱུར། དེ་ནི་ཕྱོགས་ཀ་སོ་སོར་མཐར་ལྟུང་བའི་
རྐྱེན་གྱིས་གཞི་བྱས་ཏེ་ད་གཟོད་དེ་འདྲའི་བསྡུམ་ཐབས་མེད་པའི་རྣམ་པར་གྱུར་
པ་རེད། དེ་ལྟར་བྱས་པས་མི་དང་མིའི་བར་གྱི་རྩོད་གླེང་གིས་སྤྱི་ཚོགས་ལའང་
གནོད་པ་ཚབས་ཆེན་བཟོ་བ་བཤད་མ་དགོས། དེ་འདྲའི་དཔེ་ཡང་གནའ
དེང་གི་རྒྱལ་ཁབ་སོ་སོར་མང་། གལ་ཏེ་དེ་འདྲའི་རྩོད་གླེང་ཤེས་ཡོན་ཅན་གྱི་
བར་བྱུང་ན། སྨྱུག་གུ་དང་ལྗགས་རྩོད་སྟོང་བས་མི་སེམས་འཐོམ་པར་བྱེད་
ངེས། གལ་ཏེ་རྩལ་ཅི་ཡང་མི་སློབ་པའི་མི་རྨོངས་པ་ཡིན་ན་ཤུགས་གང་ཡོད་
ཀྱིས་རྩོད་ཀྱང་ཧ་ལམ་ལྐོག་གསོད་ཀྱི་ལས་དང་དུ་ལེན་སྲིད་དོ། །
ཡང་སྤྱི་ཚོགས་སྟེང་ཕན་ཚུན་རྩོད་གླེང་བྱེད་སྐབས། དུས་རྒྱུན་ཕན་
ཚུན་གྱི་སྐྱོན་འབའ་ཞིག་ནས་བཟུང་སྟེ་གང་ནུས་ཀྱིས་རྒོལ་བར་བྱེད། འདིའི་
སྐྱོན་ཆ་ཞེས་པ་ནི་ཆོས་རྣམས་ཀྱི་བཟང་ཕྱོགས་སམ་ཕན་ཕྱོགས་ལ་ལྟོས་པའི་ངན་
ཕྱོགས་སམ་མི་ཕན་པའི་ཕྱོགས་ལ་ཟེར། དཔེར་ན། ཞིང་སྡེའི་ནང་གི་ཞིང་
པ་གཞུང་དྲང་ནའང་གླེན་ཞིང་རེངས་པ་དང་། གྲོང་ཁྱེར་གྱི་སྡོད་མི་རིག་པ་
གསལ་ནའང་གཡོ་འཕྲུལ་ཆེ་བ་ལྟ་བུའོ།།གཞུང་དྲང་དང་རིག་གསལ་འགྲོ་བ
མིའི་མཛེས་སྤྱོད་ཡིན་ཞིང་། འོན་ཏེ་དེའི་ཞོར་དུ་དུས་རྒྱུན་དེ་འདྲའི་གླེན་
རེངས་དང་གཡོ་འཕྲུལ་གྱི་ཕྱོགས་ཀྱང་ཐོན་འདུག ཞིང་པ་དང་གྲོང་ཁྱེར་གྱི་
མིའི་བར་གྱི་རྩོད་གླེང་ཕལ་ཆེ་བ་ནི། ཞིང་པས་གྲོང་ཁྱེར་གྱི་མི་རྣམས་གཡོ་
འཕྲུལ་ཆེ་བར་ལྟ་ཞིང་། གྲོང་ཁྱེར་གྱི་མིས་ནི་ཞིང་པ་རྣམས་གླེན་ལྐུགས་ལྟ་
བུར་འདོད། དེ་འདྲའི་འགལ་བ་ལྟག་སྤྲོད་ཀྱི་ཚུལ་ངོ་མས་སོ་སོས་རང་ཉིད་ཀྱི་
མིག་ཡ་གཅིག་བཙུམ་པ་དང་མཚུངས་ཏེ། ཕ་རོལ་བོའི་ཡོན་ཏན་གྱི་ཕྱོགས་ལ་
མི་ལྟ་བར་མཐའ་གཅིག་ཏུ་དེའི་སྐྱོན་ཁོ་ན་འཚོལ་བར་བྱེད། གལ་ཏེ་ཁོ་ཚོས་
མིག་གཉིས་ཀ་བགྲད་ཐུབ་ཙ་ན། མིག་གཅིག་གིས་ཕ་རོལ་བོའི་བཟང་ཆ་དང་།
ཅིག་ཤོས་ཀྱིས་ཕ་རོལ་བོའི་ཞན་ཕྱོགས་ལ་ལྟ་རྟོག་བྱས་ན། ཕན་ཚུན་གྱི་རྩོད་
གླེང་ཡང་བཟླུམ་ནུས་པར་འགྱུར། ཡང་ན་ཕ་རོལ་བོའི་ངན་ཆ་ལས་བཟང་ཆ་
ཆེ་བར་མཐོང་ཚེ། རྩོད་གླེང་བཟླུམ་ཐུབ་པ་མ་ཟད་གྲོགས་བཤེས་སུ་གྱུར་ཏེ་
ཕན་ཚུན་བར་ཕན་ཐོགས་ངེས་པ་དང༌། སྤྱི་ཚོགས་སྟེང་གི་མཁས་པ་རྣམས་
ཀྱང་དེ་ལྟར་ཡིན་ནོ། །དཔེར་ན། ད་ལྟ་འཇར་པན་གྱི་གྲོས་གླེང་ལས་རིགས་
ཀྱི་ཁྲོད་ན་རྙིང་ཞེན་པ་དང་གསར་བཅོས་པའི་གྲུབ་མཁའ་གཉིས་ཡོད།
གསར་བཅོས་པ་རྣམས་ཡར་བརྩོན་གྱི་ལྷག་བསམ་ཆེ་ཞིང་མཛངས་ཤིང་འཇོན་
ཐང་ཆེ་ལ། རྙིང་ཞེན་པ་རྣམས་ལ་མཁྲེགས་རེངས་ཀྱི་ཕྱོགས་སུ་ལྷུང་བའི་ཞན་
ཆ་དང་། ཡར་བརྩོན་པ་དག་ལ་ཧོར་རྒྱུག་བྱུང་རྒྱལ་གྱི་སྐྱོན་མཆིས། འཇིག་
རྟེན་གྱི་མིའི་ནང་ན་ཆང་འཐུང་ཡང་མི་བཟི་བ་དང་། ལོ་ཞུན་ཟོས་ཀྱང་ཕོ་
བར་མི་གནོད་པ་ཡོད་ལ། དེར་བལྟས་ན་ཆང་དང་ལོ་ཞུན་ནི་མཐའ་གཅིག་ཏུ
བཟི་བྱེད་དང་ཕོ་བར་གནོད་བྱེད་མིན་པ་ཤེས། བཟི་མིན་དང་ཕོ་བར་གནོད་
མིན་ནི་རང་གིས་ཚོད་འཛིན་བྱེད་ཐུབ་མིན་ལ་ཐུག་གོ། རྒྱུ་མཚན་དེ་ལྟར་ཡིན་
ན། རྙིང་ཞེན་པས་གསར་བཅོས་པར་སྡང་འཛིན་བྱེད་དགོས་དོན་མེད་ཅིང་།
གསར་བཅོས་པས་ཀྱང་རྙིང་ཞེན་པར་མཐོང་ཆུང་བྱེད་དགོས་དོན་མེད་དེ།
ཆ་བཞག་ཅིག་བྱས་ན་འདིར། ༡.ངང་ཚུལ་བརྟན་པ། ༢. མཁྲེགས་འཛིན་
ཅན། ༣. ཡར་བརྩོན་ཆེ་བ། ༤.བྱུང་རྒྱལ་བྱེད་པ་བཅས་མི་བཞི་ཡོད་པའི་
དབང་དུ་བཏང་ན། གལ་ཏེ་དང་པོ་བཞི་བར་འཕྲད་པ་དང་། གཉིས་པ་
གསུམ་པར་འཕྲད་ན་ངེས་པར་ཕན་ཚུན་སྡང་མིག་ལྟ་ཞིང་། འོན་ཏེ་དང་པོ
བཞི་བར་འཕྲད་ཚེ་ངེས་པར་མཐུན་འགྲིག་ཡོང་སྲིད། གལ་ཏེ་ཕན་ཚུན་བར་
ཞེན་ཕྱོགས་མཐུན་པར་གྱུར་ན་ཕྱོགས་གཉིས་ཀྱི་གཉུག་མར་གནས་པའི་ངོ་བོ་
མངོན་གསལ་དུ་སྟོན་ནུས་ལ། དེ་ལྟར་བྱས་པས་དགྲར་འཛིན་གྱི་སེམས་་་
པའང་རིམ་གྱིས་ཡལ་འགྲོའོ། །སྔོན་བཀས་བཀོད་རྒྱུད་འཛིན་གྱི་དུས་རབས་
ནང་། ཨའེ་ཏོའི་རྒྱལ་ཕྲན་ཕོ་བྲང་དུ་སྡོད་པའི་སྐུ་དྲག་དང་ཁོངས་གཏོགས་
རྒྱལ་ཕྲན་སོ་སོར་སྡོད་པའི་དཔོན་རིགས་བར་སྐད་ཆ་བཤད་སྟངས་སོགས་ཀྱི་
ཐད་དུས་རྒྱུན་རྩོད་པ་འབྱུང་ཞིང༌། རྒྱལ་ཕྲན་གཅིག་ཏུ་གཏོགས་པའི་དཔོན་
རིགས་ཀྱི་བར་ཕན་ཚུན་གཤེད་མར་འཛིན་ལ། དེའང་མིའི་རང་བཞིན་ངོ་མ་
རྗེན་འཆར་དུ་མངོན་པའི་དཔེ་ཞིག་རེད། སྐྱོན་ཆ་དེ་དག་ནི་འགྲོ་བ་མིའི་
རིགས་ཀྱི་ཤེས་ཡོན་གོང་འཕེལ་དུ་སོང་བ་ལ་བརྟེན་ནས་རང་ཤུགས་ཀྱིས་མེད་
པར་བཟོ་ཐུབ། ཡིན་ནའང་། དེའི་ཐབས་ལམ་ཆེས་མཆོག་ཏུ་གྱུར་པ་ནི་མི་
དང་མིའི་བར་འབྲེལ་འཛུགས་བྱེད་པ་ཡིན་ནོ། །དེ་འདྲའི་འབྲེལ་འཛུགས་ནི་
ཚོང་ལས་ཉོ་ཚོང་ངམ་རིག་གཞུང་ཞིབ་འཇུག་ཐ་ན་གསོལ་སྟོན་རོལ་རྩེད་བརྒྱུད་
ཆོག་ཅིང་། ཡང་ན་གཞུང་ལས་དང་། གཏུག་བཤེར། འཛིང་རེས།
གཡུལ་འཐབ་སོགས་ཀྱི་ཐབས་ལམ་ལ་བརྟེན་པ་སོགས་མདོར་ན་མི་དང་མིའི་
བར་ཕན་ཚུན་འབྲེལ་འཛུགས་སྟབས་བདེ་བའམ་སེམས་ལ་ཤར་བའི་སྐད་ཆ་
ཤོད་པའི་གོ་སྐབས་ཡོད་པ་ཀུན་གྱིས་ཕན་ཚུན་གྱི་འདོད་མོས་གཅིག་གྱུར་བྱེད་
ཐུབ། འདི་ལ་ནི་མིག་གཉིས་བགྲད་དེ་ཕ་རོལ་བོའི་ལེགས་ཕྱོགས་མཐོང་བ་
རེད་ཟེར། ཤེས་ཡོན་ལྡན་པའི་མི་དག་གིས་མི་དམངས་གྲོས་ཚོགས་དང་།
ཚོགས་པའི་གཏམ་བརྗོད། འགྲིམ་འགྲུལ་སྟབས་བདེ། དཔེ་སྐྲུན་རང་་་་་
དབང་སོགས་ལ་ཤིན་ཏུ་མཐོང་ཆེན་བྱེད། དེའི་རྒྱུ་མཚན་ཡང་དེ་དག་གིས་མི་
དམངས་དང་མཉམ་དུ་འཛོམས་པ་ལ་ཕན་པ་ཆེ་བས་ཡིན་ནོ། །
ཆོས་ཐམས་ཅད་ཀྱི་གྲོས་གླེང་གང་ཡིན་གྱིས་མི་རེ་རེའི་བསམ་འཆར་་་
མཚོན་གྱིན་ཡོད་ཀྱང་ཐམས་ཅད་གཅིག་ཡིན་མི་སྲིད། མཐོང་རྒྱ་ཆེ་བའི་གྲོས་
གླེང་གི་ཆུ་ཚད་ཀྱང་མཐོ་བ་དང༌། མཐོང་རྒྱ་ཀུ་དོག་པོའི་གྲོས་གླེང་གི་ཆུ་ཚད་
ཀྱང་དམའ་སྟེ། མཐོང་རྒྱ་ཆུང་བའི་མིས་ནི་གྲོས་གླེང་གི་གཞིར་མ་ཐུག་གོང་
ནས་ཕ་རོལ་བོའི་འདོད་པ་སུན་འབྱིན་པར་བསམ་ཞིང་། དེ་ལྟར་བྱས་པས་
རང་ཤུགས་ཀྱིས་འགལ་བ་ལྟག་སྤྲོད་ཀྱི་ལྟ་ཚུལ་ཕྱོགས་གཉིས་འབྱུང་ལ།
དཔེར་ན། ཕྱི་རྒྱལ་ལ་འབྲེལ་བ་འཛུགས་ན་ཕན་གནོད་ཀྱི་གྲོས་གླེང་བྱེད་པའི་
ཚེ། ཀ་བས་སྒོ་འབྱེད་ཀྱི་ཕྱོགས་འཛིན། ཁ་པས་ཀྱང་དེ་ཕྱོགས་འཛིན་པར་
བརྟེན། བལྟས་མ་ཐག་ཀ་པ་དང་ཁ་པ་གཉིས་ཀའི་ལྟ་ཚུལ་ཧ་ལམ་གཅིག་འདྲ་
ཡིན་ནའང་། ཀ་བའི་གཞུང་ལུགས་རིམ་གྱིས་གཏིང་ཟབ་ཏུ་སྤྱད་པ་དང་་
བསྟུན་ཁ་པས་ཁད་ཀྱིས་དང་དུ་ལེན་དཀའ་བའི་སྙམ་ཤར་བ་དང་། དེས་གཞི་
བྱས་ནས་ཕྱོགས་གཉིས་ཀྱི་བར་རྩོད་གླེང་འབྱུང༌། རྒྱུ་མཚན་གང་ཟེར་ན།
ཁ་པ་སྟེ་སྤྱི་ཚོགས་སྟེང་གི་མི་དཀྱུས་མ་རྣམས་ཀྱིས་སྐད་ཆ་སྤྱིར་བཏང་བ་ཞིག་
ལས་བཤད་མི་ཤེས་སྟབས་ལྟ་བའང་ཟབ་མོ་ཞིག་ཡོད་མི་སྲིད་ལ། གྲོས་གླེང་གི་
གཞི་ཡང་གང་ཡིན་གསལ་བར་རྟོགས་མི་ནུས། གློ་བུར་དུ་གཏིང་ཟབ་པའི་
གཞུང་ལུགས་ཐོས་ནའང་དེ་ལས་ལྡོག་སྟེ་ཁ་ཕྱོགས་རྨོངས་པར་འགྱུར། སྤྱི་
ཚོགས་སྟེང་དེ་འདྲའི་དཔེ་ག་ས་ག་ན་མང་ངོ་། །དེ་ནི་ཕོ་ནད་ཅན་གྱིས་ཟས་
བཅུད་ཅན་ཟོས་པས་མི་འཇུ་བར་ནད་ཇེ་ཐུར་གཏོང་པ་དང་མཚུངས། གློ་
བུར་དུ་བལྟས་ཚེ་གཏིང་ཟབ་པའི་གཞུང་ལུགས་ཧ་ལམ་སྤྱི་ཚོགས་ལ་གནོད་པ་
ལས་སྨན་ཆ་མེད་པ་ལྟ་བུར་མཐོང་ན་ཡང་དོན་དུ་ནི་དེ་ལྟ་ག་ལ་ཞིག་སྟེ། བརྒྱ་
ལ་གཞུང་ལུགས་གཏིང་ཟབ་པ་མེད་ན་ཡར་བརྩོན་པའི་སྣ་དྲངས་ནས་ཚད་་
མཐོའི་གནས་སུ་འཁྲིད་མི་ཐུབ། གལ་ཏེ་ཕོ་བ་ཞན་པར་བསམ་ནས་བཅུད་
ཟས་དོར་ན། མཐར་ནད་པ་ལྔ་ལམ་དུ་ཆས་རྒྱུ་ཁོ་ན་ལས་ཐབས་ཅི། དེ་
འདྲའི་ངོས་ཟིན་ནོར་བའི་དབང་གིས་གནའ་དེང་གི་རྒྱལ་ཁབ་སོ་སོར་ཡིད་སྐྱོ་
བའི་ཟློས་གར་ཆེས་མང་པོ་ཞིག་བྱུང་བ་སྨོས་མ་དགོས་སོ། །རྒྱུལ་ཁབ་གང་ཡིན་
ཀྱང་རུང་། དུས་རབས་གང་ཡིན་ཀྱང་ཆོག སྤྱི་ཚོགས་སྟེང་ཆེས་བླུན་པོ་
དང་ཆེས་བློ་གྲོས་རྩེར་སོན་པ་ཤིན་ཏུ་ཉུང༌། ཕལ་མོ་ཆེ་ནི་དེ་གཉིས་ཀྱི་བར་ན་
གནས་ཤིང་། འཇིག་རྟེན་གྱི་བྱ་ངན་ལ་མགོ་འཁོར་ནས་ནུས་མེད་སྤོབས་མེད
ཀྱི་ངང་ཟེར་སྒྲོས་ཀྱི་རྗེས་འབྲང་སྟེ་མི་ཚེ་འཁྱོལ་བར་བྱེད། དེ་འདྲའི་མིས་ནི་
གནས་བབ་ཀྱི་གནས་ཚུལ་མཚོན་པ་ཙམ་ལས་སྔར་བྱུང་ལ་ཕྱིར་མིག་བལྟས་ཏེ་ངོ་
རྒོལ་ཅི་ཡང་བྱེད་མི་ནུས་ཤིང་། འབྱུང་འགྱུར་ལ་བློ་སྣ་ཅི་ཡང་འདོན་མི་ཐུབ་
པས། ཧ་ལམ་རྟག་ཏུ་རང་སོར་གནས་ནས་མདུན་བསྐྱོད་མི་བྱེད་པ་དང་་
འདྲའོ། །ཡིན་ནའང་། ད་སྐབས་སྤྱི་ཚོགས་སྟེང་དེ་འདྲའི་མིས་བརྒྱ་ཆ་ཕལ་
ཆེར་ཟིན་འདུག་པར་བརྟེན། མིའི་ཁ་ཆོད་དཀའ་ཟེར་ནས་ཁོ་ཚོའི་ལྟ་ཚུལ་
གཞི་བྱས་ཏེ་སྤྱི་ཚོགས་སྟེང་གི་གྲོས་གླེང་ཐམས་ཅད་ཕྱོགས་གཅིག་ཏུ་སྡུད།
གལ་ཏེ་དེ་ལས་ཅུང་ཟད་འདས་ན་ལོག་བཤད་མཐར་ལྟུང་གི་ལྟ་བར་བརྩི་ལ།
ངེས་པར་དུ་ཁོ་ཚོའི་ཕྱོགས་སུ་སྡུད་ཅི་ཐུབ་བྱས་ཏེ། སྤྱི་ཚོགས་ཐོག་གི་གྲོས་
གླེང་མཐའ་དག་རིགས་གཅིག་ཏུ་འགྱུར་བར་བྱེད། འོ་ན། དེ་ལྟར་བྱེད་
དགོས་པའི་མཐར་ཐུག་གི་དོན་གང་ཡིན་ནམ། གལ་ཏེ་ངོ་མས་དེ་ལྟར་ཡིན་ན།
ཤེས་ཡོན་ཅན་དེ་དག་གིས་རྒྱལ་ཁབ་ལ་ཕན་ནུས་ཇི་འདྲ་ཞིག་ཐོན་གྱིན་ཡོད་
དམ། སུ་ཞིག་ལ་བརྟེན་ནས་མ་འོངས་སྔོན་དུ་རྟོགས་ཏེ་ཤེས་རིག་ལ་ལམ་
འབྱེད་པར་བྱེད་དམ། འདི་ནི་ཧ་ཅང་སེམས་མེད་ཀྱི་འདོད་ཚུལ་ཞིག་ཏུ་ངེས་
སོ། །གནའ་ནས་ད་ལྟའི་བར་ཤེས་རིག་ཐམས་ཅད་གོང་འཕེལ་དུ་སོང་བ་ནི།
དང་ཐོག་ལོག་བཤད་མཐར་ལྟུང་གི་ཕྱོགས་ལ་བརྟེན་ནས་མ་བྱུང་བ་མེད་ལ།
ཡཱ་ཏཱང་སི་མེས་ཐོག་མར་དཔལ་འབྱོར་རིག་པ་བཤད་དུས། མི་རྣམས་ཀྱིས་
ཁོས་ལོག་བཤད་བྱེད་བཞིན་འདུག་ཟེར་ནས་དགག་རྒོལ་མ་བྱས་སམ། ཀཱ་
ལིས་ལེས་གོ་ལ་འཁོར་བའི་རིག་པ་བཏོན་དུས། ལོག་བཤད་དུ་བརྩིས་ནས་
བཙོན་ལ་བཅུག་པ་མ་ཡིན་ནམ། བཤད་ཚུལ་མི་མཐུན་པའི་རྩོད་པ་མུ་མཐུད་
དུ་རྒྱུན་བསྐྱངས་པས། སྤྱི་ཚོགས་སྟེང་མི་མང་པོ་ཞིག་ལ་ཧ་ལམ་དཔྱོད་ལྡན་
དག་གི་སྐུལ་མ་ཐེབས་ནས་ངང་ངམ་ཤུགས་ཀྱིས་ཁོ་ཚོའི་ལྟ་ཚུལ་གྱི་རྗེས་སུ་་
ཞུགས་པར་གྱུར། ད་ལྟ་འདི་འདྲའི་ཤེས་རིག་གི་དཔལ་དང་ལྡན་པའི་དུས་
རབས་སུ་བསླེབས་ཚེ། སློབ་མ་ཆུང་ཆུང་ཞིག་ཡིན་རུང་དཔལ་འབྱོར་རིག་པ་
དང་གོ་ལ་འཁོར་བསྐྱོད་ཀྱི་བཤད་ཚུལ་བློར་མི་གཤོང་བ་གཅིག་ཀྱང་མེད་དོ།
ཡང་ཉེ་སྔོན་གྱི་དཔེ་ཞིག་བཞག་ན། ལོ་ངོ་བཅུ་ཙམ་འདས་པའི་ཡར་སྔོན་དུ།
རྒྱལ་ཕྲན་སིལ་མར་གནས་པ་སུམ་བརྒྱས་རང་སར་སྲིད་གཞུང་རེ་ཚུགས་ཤིང་།
རྒྱལ་བློན་གྱི་རིམ་པ་ཕྱེ་སྟེ་གསོད་འཕྲོག་གི་དབང་ཆ་རང་གིས་བཟུང་། སྲིད་
གཞུང་སྲ་བརྟན་དུ་གནས་པས་ཕ་ཚ་བུ་རབས་ལ་བརྒྱུད་པའི་སྟོབས་ཤུགས་ལྡན་
ནའང་། སྐད་ཅིག་མའི་ཡུན་ལ་དེ་དག་རྩ་བརླག་ཏུ་བཏང་ནས་ད་ལྟའི་རྣམ་
པར་གྱུར།། དེ་རིང་གི་དུས་སུ་སྤྱི་ཚོགས་སྟེང་མི་རྣམས་ཀྱི་ཁྲོད་ན་དེ་ནི་ཡ་
མཚན་པའི་བྱ་བ་ཞིག་ཏུ་འདོད་མཁན་ག་ལ་ཡོད་དེ། ཡིན་ཀྱང་གལ་ཏེ་ལོ་ངོ་
བཅུའི་སྔོན་རྒྱལ་ཕྲན་གྱི་བློན་པོའི་ཁྲོད་ནས་རྒྱལ་ཕྲན་དོར་ནས་རྫོང་འཛུགས་
པར་བྱེད་པའི་བསམ་འཆར་འདོན་པའི་དབང་དུ་བྱས་ན། རྒྱལ་ཕྲན་གྱི་ཕོ་
བྲང་ནས་འཕྲལ་མར་གནོད་འཚེ་བྱེད་པ་བཤད་མ་དགོས། དེ་ལྟ་བས་ན།
སྔོན་མཐར་ལྟུང་ལོག་བཤད་དུ་འབོད་པ་ད་ལྟའི་སྤྱི་བཤད་དང་། ཁ་སང་མ་
རངས་པའི་གཏམ་དེ་རིང་རྒྱུན་བཤད་དུ་གྱུར་ཟིན། མཁས་པ་ཚོས་གླེང་་་
ཕྱོགས་ཀྱི་འུར་སྒྲོག་དང་མཐར་ལྟུང་ལོག་བཤད་ཅེས་ཟེར་བར་སེམས་ཁྲལ་མི་
དགོས་ཏེ། སྤོབས་པ་ཆེར་བསྐྱེད་ཀྱིས་རང་མོས་གང་འདོད་བཤད་ཆོག་གོ།
མཚམས་མཚམས་སུ་གཞན་གྱི་སློང་ཕྱོགས་དང་རང་ཉིད་ཀྱི་བསམ་འཆར་ཅུང་
མི་མཐུན་པ་འབྱུང་ངེས་ནའང་ཞིབ་ཏུ་དེའི་སྒྲུབ་བྱེད་ལ་དཔྱད་དེ་བླང་བྱ་རྣམས་
ཚུར་བསུས་ཤིང་། ལེན་མི་འོས་པ་རྣམས་གནས་སྐབས་གཞན་དུ་བཏང་་་་
སྙོམས་སུ་བཞག་སྟེ། ནམ་ཞིག་གི་ཉིན་འདོད་ཚུལ་གཅིག་མཐུན་བྱུང་ཙ་ན།
དེ་ནི་གྲོས་གླེང་གི་ཚད་གཞི་གཅིག་གྱུར་བྱུང་བའི་ཉིན་ཡང་ཡིན་ནོ།
གོང་གླེང་གནས་ཚུལ་ལ་གཞི་བྱས་ནས་ཆོས་རྣམས་ཀྱི་ཕན་གནོད་ཐོབ་
ཤོར་སྐོར་གྲོས་གླེང་བྱེད་པའི་ཚེ། ངེས་པར་དུ་ཐོག་མར་ཕན་གནོད་ཐོབ་ཤོར་
གྱི་འབྲེལ་བ་ལ་ཞིབ་འཇུག་བྱས་ཏེ་དེའི་ལྕི་ཡང་དང་ཡིན་མིན་གསལ་བོར་གཏན་
འབེབས་བྱེད་དགོས་ཤིང་། ཕན་གནོད་ཐོབ་ཤོར་གླེང་ན་ཅུང་ཟད་སླ་ཡང་
འགངས་ཆེ་མིན་དང་ཡིན་མིན་གྱི་དབྱེ་བ་འབྱེད་པ་དེ་ལྟ་མ་ཡིན་ནོ། །རང་ཉིད་
ཀྱི་ཕན་གནོད་ཁོ་ན་གཞི་བྱས་ཏེ་བྱ་བ་ཡོད་དོ་ཅོག་གི་ཡིན་མིན་ཁ་ཚོན་གཅོད་མི་
རུང་ལ། མིག་མདུན་གྱི་ཕན་གནོད་རྒྱུ་མཚན་བྱས་ནས་ཕུགས་ཡུན་གྱི་ཇུས་
ཆེན་ཡང་ཤོར་མི་རུང་། ངེས་པར་གནའ་དེང་གི་གཞུང་ལུགས་ལ་ཐོས་བསམ་
བྱས་ནས་འཇིག་རྟེན་སྟེང་གི་དོན་ཆེན་རྣམས་ཕྱོགས་ཡོངས་ནས་ཤེས་པར་བྱེད་
པ་དང་། སེམས་རྣལ་དུ་བབས་ནས་བདེན་དོན་གང་ཡིན་གསལ་རྟོགས་་་་
དགོས་ཤིང་། དཀའ་ངལ་ཁྱད་བསད་ཀྱིས་གླེང་ཕྱོགས་ཀྱི་རྒྱ་ལས་བཏོལ་སྟེ་
མཐོ་སར་ལངས་ནས་འདས་ཟིན་ལ་ཕྱིར་མིག་དང༌། མིག་རྒྱ་ཆེར་བསྐྱེད་ཀྱིས་
འབྱུང་འགྱུར་ལ་ཕྱོགས་པར་བྱེད་དགོས། ཁོ་བོས་འདིར་གྲོས་གླེང་གི་ཚད་
གཞི་གཏན་འབེབས་བྱེད་འདོད་པ་མ་ཡིན་ཏེ། གསལ་བཤད་ཀྱི་ལམ་ནས་
ཚད་གཞི་འདིར་བསླེབ་པའི་ཐབས་བསྟན་པ་ལས་མི་རྣམས་བདག་གི་ལྟ་ཚུལ་ལ་
མཐུན་འཇུག་བྱེད་དུ་འཇུག་པ་དེ་ཡིན། ཡིན་ན་ཡང་། ཁོ་བོས་རྒྱལ་་་་་
འབངས་ཚོར་དྲི་བ་ཞིག་འདོན་འདོད་དེ། དེ་ཡང་དེ་རིང་གི་དུས་རབས་་
འདིར་ངེས་པར་མདུན་དུ་བསྐྱོད་ན་འོས་སམ། ཡང་ན་ཕྱིར་བསྣུར་བྱས་ན་
འོས། མདུན་དུ་བསྐྱོད་དེ་ཤེས་རིག་གི་དཔལ་ལ་དོན་གཉེར་བྱས་ན་འགྲིག་
གམ། ཕྱིར་བསྣུར་ནས་ཀླ་ཀློའི་གནས་སུ་ཆས་ན་འགྲིག གནད་དོན་ནི་
གཅིག་སྟེ་མདུན་བསྐྱོད་དང་ཕྱིར་བསྣུར་གང་བྱེད་ལ་ཐུག གལ་ཏེ་རྒྱལ་་་་
འབངས་རྣམས་ལ་མདུན་བསྐྱོད་ཀྱི་རེ་བ་མཆིས་ཚེ། ཁོ་བོའི་གྲོས་གླེང་ལའང་
བླང་བྱའི་གནས་ཡོད་སྲིད། དོན་དངོས་སུ་ཇི་ལྟར་བྱེད་པའི་ཐབས་ལམ་ལ་
གྲོས་མོལ་བྱེད་པ་ནི་གཞུང་འདིའི་དམིགས་བྱ་མིན་ལ། འདི་ཙམ་ནི་མཁྱེན་
དཔྱོད་ཅན་རྣམས་ཀྱི་བགོ་སྐལ་དུ་བཞག་གོ།

ལེའུ་གཉིས་པ། ནུབ་གླིང་གི་ཤེས་རིག་དམིཊ་ཡུལ་དུ་བྱེད་པ།

གོང་དུ་སོང་མ་ཐག་པའི་ལེའུའི་ནང་བཤད་ཟིན་པ་ལྟར་ཆོས་རྣམས་ཀྱི་ལྕི་
ཡང་དང་ཡིན་མིན་གྱི་ཐ་སྙད་ནི་ཕན་ཚུན་ལྟོས་བཅས་ཡིན་ལ། དེ་བས་ན་
ཤེས་རིག་དར་རྒྱས་ཞེས་པའི་ཐ་སྙད་འདི་ཡང་ལྟོས་བཅས་ཡིན་པ་སྨོས་མ་དགོས།
དེང་རབས་འཛམ་གླིང་གི་ཤེས་རིག་གནས་ཚུལ་ལ། ཡོ་རོབ་གླིང་གི་རྒྱལ་ཁབ་
སོ་སོ་དང་ཨ་མེ་རི་ཁ་ནི་ཆེས་ཤེས་རིག་དར་བའི་རྒྱལ་ཁབ་དང་། ཐུར་ཁེ།
ཀྲུང་གོ་དང་འཇར་པན་སོགས་ཨ་ཤེ་ཡའི་གླིང་གི་རྒྱལ་ཁབ་ནི་ཤེས་རིག་ཕྱེད་
དར་གྱི་རྒྱལ་ཁབ་དང༌། ཨ་ཧྥེ་རི་ཁའི་གླིང་དང་ཨོ་གླིང་གི་རྒྱལ་ཁབ་རྣམས་ཀླ་
ཀློའི་རྒྱལ་ཁབ་ཏུ་བགྲང་བཞིན་མཆིས། འདི་ལྟར་གྱི་བཤད་སྲོལ་འཛམ་གླིང་
སྤྱི་མཐུན་གྱི་བཤད་ཚུལ་དུ་གྱུར་འདུག་པ་མ་ཟད། ནུབ་གླིང་རྒྱལ་ཁབ་སོ་སོའི་
མི་དམངས་ཀྱིས་རང་ཉིད་ཤེས་རིག་གི་དཔལ་ཡོན་ལྡན་པར་རློམ་ཞིང་བསྒྲགས་
ན། ཤེས་རིག་ཕྱེད་དར་དང་ཀླ་ཀློའི་ཡུལ་གྱི་མི་དམངས་རྣམས་ཀྱིས་དེ་ལྟར་
བཤད་པ་རང་གི་མཚང་དུ་མི་སེམས་པ་དང་། དེའི་བཤད་ཚུལ་དང་དུ་མི་
ལེན་པར་རང་གི་རྒྱལ་ཁབ་ནུབ་གླིང་བ་ལས་ལྷག་པར་བཤད་མཁན་གཅིག་ཀྱང་
མེད་དོ། །དེ་ལྟར་མི་བཤད་པ་མ་ཟད། གནས་ལུགས་ཅུང་ཤེས་པའི་མིས་
གནས་ཚུལ་གསལ་དུ་རྟོགས་པས་རང་གི་རྒྱལ་ཁབ་ནུབ་གླིང་བ་ལས་དམན་པར་
འདོད་ཅིང༌། དེ་ལ་སེམས་ཁྲལ་གྱི་ཤུགས་ཀྱང་ཇེ་ཆེར་བྱེད་དོ། །དེར་བརྟེན་
ནས་ལ་ཤས་ཀྱིས་ནུབ་ཕྱོགས་ཀྱི་སྤྱོད་སྟངས་མིག་དཔེར་བྱེད་ཅིང་། ལ་ཤས་
ཀྱིས་ཤུགས་སྐྱེད་སྟོབས་སྤེལ་གྱིས་ནུབ་གླིང་བ་དང་མཉམ་པར་བྱེད་འདོད་ལ།
ཨ་ཤེ་ཡའི་གླིང་གི་རྒྱལ་ཁབ་སོ་སོའི་དཔྱོད་ལྡན་རྣམས་ཀྱི་མི་ཚེའི་གང་པོའི་བྱ་བ་
འདིའི་སྟེང་དུ་བཞག་འདུག་པར་འདྲ། (རྙིང་ཞེན་ཆེ་བའི་ཀྲུང་གོས་ཀྱང་ཉེ་
ལམ་སློབ་མ་ནུབ་གླིང་དུ་མངགས་ཟིན། དེར་བལྟས་ན་རྒྱལ་ཁབ་ཀྱི་དོན་དུ་
སེམས་ཁྲལ་ཆེ་བ་ཤེས་ནུས་སོ། །) དེར་བརྟེན། ཤེས་རིག་དར་རྒྱས།
ཕྱེད་དར་དང་ཀླ་ཀློ་ཞེས་པ་ནི་འཛམ་གླིང་སྤྱི་ལ་གྲགས་འདུག་ཅིང་ཚང་མས་
ཁས་ཀྱང་ལེན། འོ་ན་ཅི་ཞིག་ལ་དེ་ལྟར་དུ་ཁས་ལེན་པར་གྱུར་ཏམ་ཞེ་ན།
མི་རྣམས་ཀྱིས་དོན་དངོས་གསལ་བོ་དང་སྒྲུབ་བྱེད་ཡང་དག་མཐོང་ཟིན་པས་
རེད། འདིར་ནི་དེའི་གནས་ཚུལ་གསལ་བཤད་བྱ་འདོད་ལ། འདི་ནི་འགྲོ་
བ་མིའི་རིགས་ངེས་པར་བགྲོད་དགོས་པའི་བརྒྱུད་རིམ་སྟེ་ཤེས་རིག་གོང་འཕེལ་
གྱི་བརྒྱུད་རིམ་ཞིག་རེད་ཟེར་ནའང་མི་ཆོག་པ་མེད་དོ། །
དང་པོ། སྡོད་གནས་དང་ཟས་རིགས་ངེས་ཅན་མེད་ལ། ཕན་ཚེ་
མཉམ་འཚོགས་དང་དེ་མིན་འབྲེལ་མེད་ལྟར་སོ་སོའི་སར་གནས་པ། ཡང་ན་
སྡོད་གནས་ངེས་ཅན་ཞིག་ཡོད་ལ་ཞིང་དང་ཉ་ལས་དོན་དུ་གཉེར་ཞིང་། གྱོན་
ཟས་འདང་ནའང་ཆས་ཀ་ཇེ་ལེགས་སུ་བཏང་མི་ཤེས། ཡི་གེ་ཡོད་ནའང་རྩོམ་
རིག་གི་སྐོར་ལལ། རང་བྱུང་ཁམས་ཀྱི་སྟོབས་ཤུགས་ལ་བསྔངས་པ་དང་།
གཞན་གྱི་ནུས་པར་བརྟེན་པ། གློ་བུར་བའི་བདེ་སྡུག་ལ་རེ་བ་ཙམ་ཤེས་པ་
ལས། རང་ཉིད་ཀྱི་ཤེས་རབ་ལ་བརྟེན་ནས་གསར་གཏོད་བྱེད་མི་ཤེས། དེ་
འདྲའི་མི་ལ་ཀླ་ཀློ་ཞེས་ཟེར་ཞིང་། ཤེས་རིག་གི་དཔལ་ལ་ཐག་ཧ་ཅང་རིང་
ཞེས་བཤད་ཆོག
གཉིས་པ། ཞིང་ལས་འཕེལ་རྒྱས་ཆེ་ཞིང་བཟའ་ཆས་གྱོན་གོས་གང་
དགོས་འཛོམས་པོར་མཆིས། སྡོད་ཁང་བརྩིགས་ནུས་ལ་གྲོང་ཁྱེར་འཛུགས་
སྐྲུན་བྱེད་ཀྱང་ཐུབ། ཕྱི་ཚུལ་ནས་བལྟས་ན་རྒྱལ་ཁབ་ཅིག་ཏུ་གྲུབ་ཡོད་ཀྱང་།
ནང་ལ་ཞིབ་ཏུ་བརྟག་ཚེ་མི་འདང་ས་ཆེས་མང་། རྩོམ་རིག་གི་སྐོར་དར་ཆེ་
ཡང་ཉེར་སྤྱད་ཀྱི་ཕྱོགས་ལ་ཞིབ་འཇུག་བྱེད་མཁན་ཧ་ཅང་ཉུང་། མི་དང་མིའི་
འབྲེལ་བའི་ཁྲོད་ཕྲག་དོག་གི་ཤུགས་ཆེ། ཡིན་ནའང་། ཆོས་རྣམས་ཀྱི་་་་
གནས་ལུགས་གྲོས་བསྡུར་བྱེད་པའི་སྟེང་དཀའ་དོགས་གནས་དྲི་བའི་སྤོབས་པ་
ཞན། ལད་ཟློས་ཀྱི་རང་བཞིན་ལྡན་པའི་ལག་ཤེས་བཟོ་རྩལ་དར་ཆེ་ནའང་
གསར་བཅོས་ཀྱི་སྙིང་སྟོབས་བྲལ། སྔར་སྲོལ་རྒྱུན་འཛིན་ཙམ་ལས་ཡར་་་་
བརྩོན་གྱི་ཕྱོགས་མི་ཤེས། མི་རྣམས་ཕན་ཚུན་འགྲོ་འོང་ལ་ཚུལ་ལུགས་ངེས་
ཅན་རེ་ཆགས་འདུག་ཀྱང་། གོམས་གཤིས་ཀྱི་སྟོབས་ཤུགས་རྒྱ་ཆེ་བས་ད་རུང་
འཐུས་ཚང་དུ་གྱུར་མེད། དེ་འདྲའི་མི་ལ་ཤེས་རིག་ཕྱེད་དར་ཟེར་ཞིང་། ད་
དུང་ཤེས་རིག་གི་དཔལ་ཡོངས་རྫོགས་འཛོམས་པའི་ཚད་ལ་བསླེབ་མེད་དོ། །
གསུམ་པ། འདིར་ནི་སྤྱི་ཚོགས་སྟེང་གི་ཆོས་ཐམས་ཅད་ཚད་གཞི་ངེས་
ཅན་ཞིག་ཏུ་བསྡུས་ཟིན་ལ། ཡིན་ཀྱང་ཚད་གཞི་དེའི་ནང་མི་རྣམས་ཀྱིས་རང་
ཉིད་ཀྱི་རྩལ་གང་ཡོད་རང་མོས་ཀྱིས་འདོན་ཆོག ལུགས་སྲོལ་རྙིང་བའི་རྒྱ་
ལས་ཐར་ཅིང་། རང་གི་ལས་དབང་རང་གིས་ཐག་གཅོད་པ་ལས་གཞན་གྱི་
ནུས་སྟོབས་ལ་བརྟེན་མི་དགོས། ལྷག་བསམ་ཆེར་བསྐྱེད་ཀྱིས་ལུས་སེམས་
ཤིན་སྦྱངས་ལ་འབད་པ་དང་། འདས་ཟིན་པའི་དོན་ལ་འཁྲེང་སྨོན་མི་བྱེད་ལ་
དུས་བབ་ཀྱི་གནས་ཚུལ་གྱིས་ཚིམ་པའང་མེད། མིག་སྔའི་འཚོ་བ་བདེ་བོ་ཙམ
ལ་ཆོག་ཤེས་མི་བསྟེན་པར་མ་འོངས་པའི་དོན་ཆེན་འགྲུབ་པར་སྙེག་བརྩོན་བྱེད།
མདུན་བསྐྱོད་ལས་ཕྱིར་བཤོལ་མི་བྱེད་ལ། དམིགས་ཡུལ་འགྲུབ་ཟིན་ཀྱང་
མཚམས་མི་འཇོག ཉེར་སྤྱད་ལ་ཕན་པའི་སློབ་སྦྱོང་བྱས་ཏེ་གསར་གཏོད་ཀྱི་
རྨང་གཞི་འཇོག བཟོ་ཚོང་ལས་ཉིན་བཞིན་གོང་འཕེལ་ཆེ་ལ་བདེ་སྐྱིད་ཀྱི་སྒོ་
མོ་འབྱེད། མིའི་བློ་རྩལ་གྱིས་ཧ་ལམ་སྐབས་དོན་གྱི་དགོས་མཁོ་བསྐང་ཐུབ་པ་
མ་ཟད། ད་རུང་འབྱུང་འགྱུར་ལ་བསམ་གཞིགས་ཐུབ། དེ་འདྲ་ཞིག་ལ་
དེང་རབས་ཤེས་རིག་ཅེས་ཟེར། འདི་ནི་ཀླ་ཀློ་དང་ཕྱེད་དར་གྱི་ཡུལ་ལས་རིང་
དུ་འཕགས་འདུག་གོ།
གོང་གླེང་ལྟར་དུས་རིམ་གསུམ་དུ་བགོས་ཚེ། དེང་རབས་ཤེས་རིག
ཤེས་རིག་ཕྱེད་དར་དང་ཀླ་ཀློའི་དུས་མཚམས་གསལ་བོར་འབྱེད་ནུས་ལ།
ཡིན་ན་ཡང༌། ཐ་སྙད་དེ་དག་ཕན་ཚུན་ལྟོས་བཅས་ཡིན་སྟབས། དེང་་
རབས་ཤེས་རིག་གི་དུས་སྐབས་སུ་མ་བསླེབ་གོང་ཤེས་རིག་ཕྱེད་དར་གྱི་དུས་ནི་
ཆེས་དུས་རིམ་མཐོན་པོར་བརྩི་བར་ཐེ་ཚོམ་ག་ལ་ཞིག དེ་འདྲའི་ཤེས་རིག་
ཤེས་རིག་ཕྱེད་དར་ལ་མཚོན་ན་ཤེས་རིག་ཡིན་པ་སྨོས་མ་དགོས། ཤེས་རིག་
ཕྱེད་དར་ཀླ་ཀློར་མཚོན་ན། དེ་ཡང་ཤེས་རིག་གི་དཔལ་དང་ལྡན་པར་མི་བརྩི་
ཐབས་མེད་རེད། དཔེར་ན། ད་ལྟའི་ཀྲུང་གོ་དང་ནུབ་ཕྱོགས་ཀྱི་རྒྱལ་ཁབ་
སོ་སོ་བསྡུར་ཚེ། ཀྲུང་གོ་ནི་ཤེས་རིག་ཕྱེད་དར་ལས་གནས་མེད་ལ། ཡིན་
ནའང༌། ཀྲུང་གོ་དང་ཨ་ཧྥེ་རི་ཁ་ལྷོ་མའི་རྒྱལ་ཁབ་རྣམས་བསྡུར་ཚེ། ཀྲུང་གོ་
ནི་ཤེས་རིག་གི་དཔལ་ལྡན་གྱི་རྒྱལ་ཁབ་ཏུ་བརྩི་རུང་བ་བཞིན་ནོ། །ད་ལྟ་ནུབ་
ཕྱོགས་ཀྱི་རྒྱལ་ཁབ་རྣམས་ཤེས་རིག་ལྡན་པའི་རྒྱལ་ཁབ་ཏུ་བགྲང་བ་ནི་མིག་སྔར་
གྱི་དུས་རབས་འདི་ཙམ་ལ་བཤད་པ་ཡིན་གྱི། གལ་ཏེ་ཞིབ་ཏུ་བརྟག་དཔྱད་
བྱས་ན་དེ་དག་ལའང་ཞན་ཆ་ཆེས་མང་ངོ་། །དཔེར་ན། འཐབ་འཁྲུག་ནི་
སྤྱིར་འཇིག་རྟེན་སྟེང་ཆེས་སྡུག་བསྔལ་བའི་གནས་ཡིན་ལ། ནུབ་གླིང་གི་རྒྱལ་
ཁབ་སོ་སོས་ཆེད་དུ་གཡུལ་འཐབ་དོན་གཉེར་བྱེད་ཀྱིན་འདུག འཕྲོག་བཅོམ་
དང་སྲོག་གཅོད་ནི་སྤྱི་ཚོགས་སྟེང་གི་སྡིག་ཉེས་སྐྱི་གཡའ་བ་ཞིག་ཡིན་ལ། ནུབ་
ཕྱོགས་ཀྱི་རྒྱལ་ཁབ་རྣམས་སུ་དེ་འདྲ་རྒྱུན་མི་ཆད་པར་འབྱུང་། གཞན་ཡང་
ནུབ་ཕྱོགས་ཀྱི་རྒྱལ་ཁབ་རྣམས་སུ་ཕྱོགས་སྦྲེལ་སྒེར་གཉེར་དང་དབང་ཆ་འཕྲོག་
རྩོད་བྱེད་མཁན་སོགས་དང་། ཕྱི་འབྲེལ་གྱི་ཐད་གཡོ་ཐབས་ལ་བརྟེན་ནས་མི་
བྱེད་རྒྱུ་ཅི་ཡང་མེད། སྤྱིར་བཏང་ནུབ་གླིང་གི་རྒྱལ་ཁབ་རྣམས་ཤེས་རིག་དར་
རྒྱས་ཀྱི་ཕྱོགས་སུ་འགྲོ་བཞིན་ཡོད་ལ། ཡིན་ཀྱང་ད་ལྟ་ངེས་ལེགས་ཀྱི་གནས་སུ་
བསླེབས་འདུག་པར་འདོད་མི་རུང་། གལ་ཏེ་ལོ་ངོ་བརྒྱ་སྟོང་འགོར་བའི་རྗེས་
སུ། འགྲོ་བ་མིའི་རིགས་ཀྱི་བློ་གྲོས་དང་ཀུན་སྤྱོད་ཀྱི་ཚད་མཐོན་པོར་སོན་ཏེ་
ཞི་བདེ་ལེགས་ཚོགས་ཀྱི་ཆེས་མཐོའི་གནས་སུ་ཐོན་ཚེ། དེ་དུས་སླར་ནུབ་གླིང་
གི་རྒྱལ་ཁབ་སོ་སོའི་གནས་ཚུལ་ལ་དྲན་གསོ་བྱས་ན་དེ་དག་ཀླ་ཀློ་ལས་འདས་མི་
སྲིད། དེར་བལྟས་ན། ཤེས་རིག་གོང་འཕེལ་ལ་ནི་ཐུག་མཐའ་མེད་པས།
མིག་སྔའི་ནུབ་གླིང་གི་ཤེས་རིག་ལ་ཡིད་ཚིམ་མི་རུང་ངོ་། །
དེ་ལྟར་ནུབ་གླིང་ཤེས་རིག་ལ་ཡིད་ཚིམ་མི་འོས་ན། ང་ཚོས་ཀྱང་ནུབ་
གླིང་གི་ཤེས་རིག་དོར་ནས་དེ་མིག་དཔེར་མི་བྱེད་དམ། གལ་ཏེ་དེ་ལྟར་ཡིན་
ཚེ་ང་ཚོས་ཇི་ལྟར་བྱས་ན་བཟང་ངམ། ཤེས་རིག་ཕྱེད་དར་གྱི་ཚད་ལ་ཡིད་
ཚིམ་མི་རུང་ལ། ཀླ་ཀློའི་གནས་སུ་ཕྱིར་ཆས་ན་དེ་བས་ཀྱང་མི་འོས་པ་ཞིག་གོ།
གང་ལྟར་ཀྱང་རྗེས་ལུས་ཀྱི་རྣམ་པ་དེ་གཉིས་ལས་ཐར་བར་བསམ་ན་ངེས་པར
ལམ་ཕུང་སུམ་པ་ཞིག་འཚོལ་དགོས། མི་རྣམས་ཀྱིས་རེ་སྒུག་བྱེད་པའི་ལོ་ངོ་
མང་པོའི་རྗེས་ཞི་བདེ་དུས་དར་གྱི་བསྐལ་བཟང་ཞིག་བསླེབ་པར་འདོད་པ་ནི་
འགྲོ་བ་མིའི་སྟོང་སེམས་ཙམ་མོ། །དེ་བས་ཀྱང་ཤེས་རིག་ནི་རང་སོར་གནས་
ཙམ་མ་ཡིན་པར་མུ་འབྲེལ་དུ་གོང་འཕེལ་ལ་འགྲོ་བཞིན་པ་ཞིག་ཡིན། འགྱུར་
ཞིང་གོང་དུ་འཕེལ་བའི་ཆོས་ཤིག་ཡིན་ཚེ། ངེས་པར་དུ་དུས་རིམ་ངེས་ཅན་
ཞིག་བརྒྱུད་དགོས་ཏེ། ཀླ་ཀློ་ནས་ཤེས་རིག་ཕྱེད་དར་དང༌། དེ་ནས་དེང་
རབས་ཤེས་རིག་གི་ཕྱོགས་ལ་བསྐྱོད་དགོས་ཤིང་། ད་ལྟའི་ཤེས་རིག་ཀྱང་མུ་
མཐུད་དུ་མདུན་སྤོས་གོང་འཕེལ་གྱི་ཁྲོད་ན་གནས་འདུག ཡོ་རོབ་གླིང་གི་ད་
སྐབས་ཀྱི་ཤེས་རིག་ཀྱང་དུས་རིམ་དེ་དག་བརྒྱུད་ནས་བྱུང་བ་ཞིག་གོ། ད་ལྟའི་
ཡོ་རོབ་གླིང་གི་ཤེས་རིག་ནི་གནས་སྐབས་འགྲོ་བ་མིའི་རིགས་ཀྱི་བློ་གྲོས་ཀྱི་རྩལ་
གྱིས་བསླེབ་ནུས་ཀྱི་ཆེས་མཐོའི་ཚད་ཙམ་ལ་བཤད་པ་ཡིན་སྟབས། ད་ལྟའི་
འཛམ་གླིང་གི་རྒྱལ་ཁབ་སོ་སོས་གང་ནུས་ཀྱིས་དེའི་ཚད་ལ་སླེབ་པ་དམིགས་ཡུལ་
དུ་བྱེད་བཞིན་འདུག་ཅིང་། དེ་ནི་གྲོས་གླེང་ཐམས་ཅད་ཀྱི་ཚད་གཞིར་གཏན་
འབེབས་བྱས་ཏེ། ཆོས་རྣམས་ཀྱི་ཕན་གནོད་ཐོབ་ཤོར་ཀུན་འདིའི་སྲང་ལ་
གཞལ་བར་བྱེད་དོ། །གཞུང་འདིའི་ནང་ཡོ་རོབ་གླིང་གི་ཤེས་རིག་དམིགས་ཡུལ་
བགྱིས་ནས་དེ་འདྲའི་ཤེས་རིག་གི་ཕན་གནོད་ཐོབ་ཤོར་གྱི་སྐོར་ལ་གྲོས་བསྡུར་
བྱེད་པ་ཡིན་པས། དཔྱོད་ལྡན་དག་གིས་གཞུང་འདིའི་དེ་འདྲའི་བསམ་དོན་
གཙོ་བོར་ལོག་རྟོག་མི་སྐྱེ་བར་ཞུ་ཞུ།
མི་ཁ་ཅིག་གིས་འཛམ་གླིང་གི་རྒྱལ་ཁབ་སོ་སོ་ཕན་ཚུན་གྱེས་ནས་རང་སར་
རང་མཐུན་གྱི་ལམ་ལུགས་ཆགས་ཤིང་། མི་གཤིས་གོམས་སྲོལ་ལའང་ཕན་
ཚུན་ཁྱད་པར་ཆེ། རྒྱལ་ཁབ་ཀྱི་ཆབ་སྲིད་སྒྲིག་སྲོལ་ཡང་ཕན་ཚུན་མི་མཐུན་ལ།
ད་ལྟ་རང་རྒྱལ་གྱི་ཤེས་རིག་ལ་སྙེག་བརྩོན་བྱེད་པ་མཐའ་གཅིག་ཏུ་ཡོ་རོབ་གླིང་
གིས་ཕན་གནོད་ཐོབ་ཤོར་གྱི་ཚད་གཞི་བྱེད་པ་ནི་ཚུལ་ལུགས་དང་མི་མཐུན་པ་
ཞིག་མ་ཡིན་ནམ། ངེས་པར་ཕྱི་རྒྱལ་གྱི་ཤེས་རིག་ལས་དགོས་མཁོ་ཅན་རྣམས་
ཚུར་བསུས་ཏེ་རང་རྒྱལ་གྱི་གསོས་སུ་སྤྱད་ན་ད་གཟོད་སྨན་ཆ་ཆེའོ། །ཤེས་རིག་
ཕྱེད་དར་གྱི་རྒྱལ་ཁབ་རྣམས་ཀྱིས་ཕྱི་རྒྱལ་བའི་ཤེས་རིག་ཚུར་བསུ་དུས། བླང་
དོར་གྱི་མཚམས་འགྲིག་དགོས་པ་སྨོས་མ་དགོས་ལ། ཡིན་ཀྱང་ཤེས་རིག་ལ་
ཕྱིའི་དངོས་པོ་དང་ནང་གི་བསམ་པ་སྟེ་ཕྱོགས་གཉིས་ཡོད་ལ། ཕྱིར་གནས་
པའི་ཤེས་རིག་བསུ་སླ་ཡང་ནང་གི་ཤེས་རིག་དེ་འདྲ་སླ་བོ་མ་ཡིན་ཏེ། རྒྱལ་
ཅིག་གི་ཤེས་རིག་ཚུར་བསུ་བའི་ཚེ། ཐོག་མར་ངེས་པར་དུ་དེའི་དཀའ་ས་
ནས་བཟུང་སྟེ་དེ་ནས་སླ་ས་འཛིན་དགོས། དཀའ་ས་ནས་བཟུང་བའི་ཚད་
དང་བསྟུན་ནས་དེའི་གཏིང་ཚད་ལ་དཔག་པར་བྱེད་ཅིང་། དེ་ནས་སླ་ས་འོས་
འཚམ་གྱིས་སྤྱད་དེ་དེའི་ཟབ་མིན་གྱི་ཚད་དང་མཐུན་པར་བགྱིད་དོ། །གལ་
སྲིད་གོ་རིམ་མགོ་རྟིང་ལྡོག་སྟེ་དཀའ་གནས་མ་ཐོབ་པའི་སྔོན་དུ་ཐོག་མར་སླ་ས་
བླངས་ན་ནུས་པ་མི་ཐོན་པ་མ་ཟད། ཕལ་ཆེར་གནོད་བསྐྱིལ་ངེས། ཕྱིའི་
ཤེས་རིག་ཅེས་པ་ནི་ཟས་གོས་ཡོ་བྱད་གནས་མལ་ནས་བཟུང་སྲིད་བཀའ་ཁྲིམས་
ལུགས་སོགས་རྣ་བས་ཐོས་པ་དང་། མིག་གིས་མཐོང་ནུས་ཀྱི་ཆོས་ལ་བཤད་
དོ།། །གལ་ཏེ་དེ་འདྲའི་ཕྱི་རོལ་གྱི་ཆོས་འབའ་ཞིག་ཤེས་རིག་ཏུ་འདོད་ན།
ངེས་པར་རང་རང་གི་རྒྱལ་ཁབ་ཀྱི་ཡུལ་གཤིས་གོམས་སྲོལ་དང་བསྟུན་ནས་དེ་ལ
བླང་དོར་བྱེད་དགོས་པ་སྨོས་མ་དགོས། ནུབ་གླིང་གི་རྒྱལ་ཁབ་རྣམས་རྒྱལ་
མཚམས་འདབས་འབྲེལ་ཡོད་ནའང་དེ་དག་གི་གནས་ཚུལ་ཕན་ཚུན་ཧེ་བག་
མཆིས་ན། དེ་ལས་ཆེས་ཐག་རིང་བའི་ཤར་ཕྱོགས་ཀྱི་ཨ་ཤེ་ཡའི་གླིང་གི་རྒྱལ་
ཁབ་རྣམས་ཀྱིས་ཕྱོགས་ཡོངས་ནས་ནུབ་གླིང་ལ་ལད་མོ་བགྱིད་ཇི་ལྟར་རུང་།
གལ་ཏེ་ལད་མོ་བྱས་ཀྱང་དེ་ནི་ཤེས་རིག་ཏུ་བརྩི་ག་ལ་འོས། དཔེར་ན། ཉེ་
བའི་དུས་ཡུན་གྱི་རིང་ང་ཚོའི་རྒྱལ་ཁབ་ཀྱི་ཟས་གོས་གནས་མལ་སོགས་ཀྱི་ཕྱོགས་
སུ་དར་བའི་ནུབ་གླིང་བའི་འགྲོ་སྟངས་ནི། ཤེས་རིག་གི་མཚོན་བྱེད་དུ་བགྲང་
ན་ཆོག་གམ། ཡང་དཔེར་ན་འཇར་པན་གྱི་གྲོང་ཁྱེར་ནང་ཕྱི་རྒྱལ་བའི་ཁང་བ་
དང་ལྕགས་ཟམ་གྱི་རྣམ་པ་ལད་བསྐྲུན་བྱས་ཤིང་། ཀྲུང་གོས་ཀྱང་གློ་བུར་
དམག་གི་ལམ་ལུགས་བཅོས་བསྒྱུར་དང་། ནུབ་གླིང་བར་ལད་མོ་བྱས་ཏེ་གྲུ་
ཆེན་བཟོ་བ་སོགས་རང་གི་རྒྱལ་ཁབ་ཀྱི་གནས་ཚུལ་ལ་མི་གཞིགས་པར་རྒྱུ་ནོམ་
ཕངས་མེད་དུ་བཀོལ་བ་ནི་ཁོ་བོས་དུས་རྟག་ཏུ་རྒོལ་བཞིན་ཡོད། ཆས་ཀ་དེ་
དག་མིས་བསྐྲུན་ཐུབ་ཅིང་། གསེར་དངུལ་གྱིས་ཉོ་ཡང་ཐུབ་པས་དཀའ་མོ་
ཞིག་མིན་ལ། དེ་འདྲའི་ཤེས་རིག་ཚུར་བསུ་བ་ཇི་ལྟར་སྔ་གཞུག་དང་མྱུར་བུལ་
ལ་མ་གཞིགས་ན་ཆོག་གམ། ངེས་པར་རྒྱལ་ཁབ་རང་ཉིད་ཀྱི་ཡུལ་གཤིས་་
གོམས་སྲོལ་དང་དབུལ་ཕྱུག་དྲག་ཞན་སོགས་ལ་འདང་ཞིབ་རྒྱག་དགོས་སོ། །མི་
ལ་ལས་ཡུལ་གཤིས་གོམས་སྲོལ་ལ་ཞིབ་འཇུག་བྱེད་པ་ཞེས་པ་ནི་འདི་ཙམ་ལ་
བཤད་བཞིན་འདུག དེའི་ཐད་ལ་ཁོ་བོར་བསམ་འཆར་གཞན་མེད་ཀྱང་།
མི་དེ་དག་གིས་ཤེས་རིག་གི་ཕྱིའི་རྣམ་པ་ཙམ་ལས་ནང་གི་བསམ་བློའི་སྐོར་བོར་
འདུག་སྟེ། འོ་ན་ཤེས་རིག་གི་བསམ་བློ་ཟེར་བ་ནི་ཅི་ཞིག་ཡིན་ཞེ་ན། དེ་ནི་
མི་དམངས་ཀྱི་གོམས་སྲོལ་ཡིན་ནོ། །དེ་འདྲའི་གོམས་སྲོལ་བཙོང་མི་ཐུབ་ལ་ཉོ་
ཡང་མི་ཐུབ། དེ་བས་མིས་གློ་བུར་དུ་བསྐྲུན་ནུས་ཤིག་ཀྱང་ག་ལ་ཡིན། དེ་ནི་
རྒྱལ་འབངས་ཀྱི་ཁྲོད་ན་ཁྱབ་ཅིང་། ཆོས་སྣ་ཚོགས་ཀྱི་སྟེང་ན་གནས་ཡོད་
ཀྱང༌་། དེའི་རྣམ་དབྱིབས་མཐོང་མི་ནུས་ལ་ཤེས་རྟོགས་ཀྱང་འབྱུང་ཆེས་་་་
དཀའོ། །མཁས་པ་ཚོས་གལ་ཏེ་འཛམ་གླིང་ལོ་རྒྱུས་ལ་གཏིང་ཟབ་ཏུ་གཟིགས་
ནས་ཨ་ཤེ་ཡའི་གླིང་དང་ཡོ་རོབ་གླིང་གཉིས་བསྡུར་ཚེ། གནས་སྐབས་དེ་དག་
གི་ས་ཁམས་ཐོན་རྫས། སྲིད་ལུགས་ཁྲིམས་སྲོལ། རིག་གཞུང་གི་ཆུ་ཚད་
དང་ཆོས་ལུགས་མཐུན་མིན་སོགས་མི་བཤད་པར་ཆེད་དུ་གླིང་གཉིས་ཀྱི་བར་མི་
འདྲ་བའི་གནས་བཙལ་ན། རང་ཤུགས་ཀྱིས་གཟུགས་མེད་ཀྱི་ཆོས་ཤིག་རྙེད་
ཐུབ། དེ་འདྲའི་གཟུགས་མེད་ཀྱི་ཆོས་དེ་ཤིན་ཏུ་མཚོན་དཀའ་ལ། གལ་ཏེ་
དེ་གསོ་སྐྱོང་བྱས་ན་གནམ་འོག་གི་ཆོས་མཐའ་དག་འདུ་ནུས་པ་དང་། གལ་
ཏེ་བཀག་སྡོམ་བྱས་ན་འཁུམས་ནས་མཐོང་མི་ཐུབ། མདུན་བསྐྱོད ཕྱིར་་་
བསྣུར་དང་དར་རྒུད་ཡོད་ལ་འགྱུར་བས་གནས་གཅིག་ཏུ་མི་སྡོད་དོ། །འོན་
ཀྱང་དེ་ལྟར་ཡིན་ནའང་། གལ་ཏེ་ཡོ་རོབ་དང་ཨ་ཤེ་ཡའི་གླིང་གི་གནས་ཚུལ་
དངོས་ལ་བརྟག་ཚེ་དེ་སྟོང་བ་ཞིག་མིན་པ་གསལ་བོར་རྟོགས་ནུ། །དེ་ལ་ད་
ལྟ་གནས་སྐབས་སུ་རྒྱལ་འབངས་ཀྱི་གོམས་སྲོལ་ཞེས་མིང་འདོགས་བྱེད་ལ།
གལ་ཏེ་དུས་ཀྱི་དབང་དུ་བཏང་ན་དུས་བབ་ཀྱི་གནས་ཚུལ་ཞེས་དང་། མིའི་
དབང་དུ་བྱས་ན་མི་སེམས་ཞེས་དང་། རྒྱལ་ཁབ་ལ་མཚོན་ན་རྒྱལ་ཁབ་ཀྱི་
གནས་ཚུལ་ཞེས་བཤད་རུང་ཞིང་། དེ་ནི་ཤེས་རིག་གི་བསམ་བློ་ཞེས་པ་ཡིན།
ཡོ་རོབ་དང་ཨ་ཤེ་ཡའི་གླིང་གཉིས་ཀྱི་བར་ཁྱད་པར་གྱི་ཧེ་བག་ཆེ་བར་བྱེད་པ་ནི་
ཤེས་རིག་གི་བསམ་བློ་འདི་ཡིན་ནོ། །དེར་བརྟེན། ཤེས་རིག་གི་བསམ་བློ་ལ་
རྒྱལ་ཁབ་གཅིག་གི་ཡུལ་སྲོལ་གོམས་གཤིས་ཞེས་བཤད་ནའང་མི་རུང་བ་མེད།
དེར་བལྟས་ན་མི་ལ་ལས་ནུབ་གླིང་གི་ཤེས་རིག་ཚུར་བསུ་ན། ངེས་པར་དུ་
ཐོག་མར་རྒྱལ་ཁབ་རང་ཉིད་ཀྱི་ཡུལ་སྲོལ་གོམས་གཤིས་ལ་ཞིབ་འཇུག་བྱ་དགོས་
ཟེར་བ་ཚིག་སྟེང་དུ་དེ་འདྲ་གསལ་བོ་ཞིག་ཐོན་མེད་ནའང་། ཞིབ་ཏུ་དཔྱད་
ཚེ་ཐོག་མར་ངེས་པར་ཤེས་རིག་གི་བསམ་བློ་ལྡན་དགོས་པ་ལས་ཤེས་རིག་གི་
ཕྱིའི་རྣམ་པ་ཙམ་ལད་མོ་བྱས་པ་འབའ་ཞིག་གིས་མི་ཆོག་ཅིང་། ནང་གི་་་
བསམ་བློ་ཡང་ཕྱིའི་རྣམ་པར་མཐུན་དགོས་ཞེས་པའི་དོན་ནོ། །ཁོ་བོས་འདོད་
པའི་ཡོ་རོབ་གླིང་གི་ཤེས་རིག་དམིགས་ཡུལ་བྱེད་པ་ཞེས་པའི་དོན་ནི་དེ་འདྲའི་
ཤེས་རིག་གི་བསམ་བློ་ལྡན་དགོས་ན། ངེས་པར་དུ་ཡོ་རོབ་གླིང་ནས་འཚོལ་
དགོས་པའི་དོན་ཡིན། དེ་བས་ན་བསམ་འཆར་གཉིས་ཀ་མ་གྲོས་རང་མཐུན་
དུ་སོང་འདུག འོན་ཀྱང་མི་ཁ་ཅིག་དེ་ལས་ལྡོག་སྟེ་བཤད་མོད་གྲོས་གླེང་གི
ཚད་དེ་འདྲ་གཏིང་ཟབ་ཏུ་བསླེབ་མེད་དོ། །
གོང་དུ་ཤེས་རིག་གི་ཕྱིའི་རྣམ་པ་ལེན་སླ་ལ་ཤེས་རིག་གི་བསམ་བློ་བསུ་
དཀའ་བའི་ཚུལ་གླེང་ཟིན་ལ། ད་ནི་དེའི་རྒྱུ་མཚན་གང་ཡིན་བཤད་པར་བྱ་སྟེ།
ཟས་གོས་ཡོ་བྱད་སྡོད་ཁང་ནས་བཟུང་སྟེ་སྲིད་བཀའ་ཁྲིམས་ལུགས་ཚང་མ་རྣ་
བས་ཐོས་ཤིང་མིག་གིས་མཐོང་ཐུབ་པ་ཞིག་ཡིན་ལ། ཡིན་ཀྱང་གལ་ཏེ་སྲིད་
བཀའ་ཁྲིམས་ལུགས་དང་ཟས་གོས་སྡོད་མལ་བསྡུར་ཚེ་གནས་ཚུལ་ཅུང་མི་འདྲ་
སྟེ། སྲིད་བཀའ་ཁྲིམས་ལུགས་ནི་མཐོང་ཞིང་ཐོས་རུང་ནའང་། ལག་པས་
རེག་མི་ཐུབ་ལ་གསེར་དངུལ་གྱིས་ཉོ་ཚོང་ཡང་བྱེད་མི་ནུས་སྟབས། ཚུར་བསུ་
བའི་ཐབས་ཀྱང་ཅུང་ཟད་དཀའོ། །རྒྱུ་མཚན་དེ་བས་ན། ནུབ་གླིང་གི་ཁང་
བ་ཟམ་པ་སོགས་ལ་བཟོ་བསྐྲུན་ལད་མོ་བྱེད་པ་སླ་ཡང་ཆབ་སྲིད་ཁྲིམས་ལུགས་
བཅོས་བསྒྱུར་བྱ་རྒྱུ་དཀའ་བའི་གནས་སུ་མཆིས། ང་ཚོའི་འཇར་པན་ལ་ཕྱི་
གླིང་བའི་ཟམ་པ་དང་ཁང་བ་ཡོད་ནའང༌། ཆབ་སྲིད་ཁྲིམས་ལུགས་ཀྱི་བཅོས་
བསྒྱུར་ད་སྔ་ལག་བསྟར་དུ་གཏོང་ཐུབ་མེད་ཅིང༌། རྒྱལ་འབངས་གྲོས་ཚོགས་
མགྱོགས་མྱུར་གྱིས་ཚུགས་མ་ཐུབ་པའི་རྐྱེན་ཡང་དེ་ཡིན་ནོ། །རྒྱལ་ཡོངས་མི་
དམངས་ཀྱི་གོམས་སྲོལ་སྔར་བས་གཏིང་ཟབ་ཏུ་བསྒྱུར་འདོད་པ་ནི་དེ་བས་ཀྱང་
སླ་མོ་ཞིག་མ་ཡིན་ཏེ། དེ་ནི་སྲིད་གཞུང་གི་བཀའ་བབས་འབའ་ཞིག་ལ་བརྟེན་
ནས་བཙན་བསྐུལ་མི་རུང་ཞིང་། ཆོས་ལུགས་ལ་བརྟེན་ནས་བློ་བསྒྱུར་མི་ཐུབ་
པ་མ་ཟད། དེ་བས་ཀྱང་ཟས་གོས་ཡོ་བྱད་སོགས་ཀྱི་བཅོས་བསྒྱུར་ཙམ་བརྒྱུད་
དེ་ཕྱི་ཚུལ་ལ་བརྟེན་ནས་སྣ་འདྲེན་མི་ཐུབ་བོ། །དེ་བས་ན་ཐབས་ལམ་འབའ་
ཞིག་ནི་མི་དམངས་ཀྱི་ལྷན་སྐྱེས་ཀྱི་རང་བཞིན་དང་བསྟུན་ནས་བར་གེགས་་
ཐམས་ཅད་སེལ་ཏེ། རྒྱལ་འབངས་སྤྱིའི་བློ་གྲོས་དང་ཀུན་སྤྱོད་ཪང་ཤུགས་
ཀྱིས་འཕེལ་བར་བྱས་ན། དེའི་ལྟ་ཚུལ་ངང་ངམ་གྱིས་ངེས་ལེགས་ཀྱི་ཕྱོགས་སུ་
བསླེབ་ངེས་རེད། གལ་ཏེ་དེ་ལྟར་མི་སེམས་བསྒྱུར་བའི་སྒོ་མོ་འབྱེད་ཐུབ་ཚེ།
སྲིད་བཀའ་ཁྲིམས་ལུགས་ཀྱི་བཅོས་བསྒྱུར་ནི་རང་ཤུགས་ཀྱིས་སླ་མོ་ཡིན་ནོ། །
མིའི་སེམས་ལ་འགྱུར་བ་བྱུང་ཞིང་། སྲིད་ཁྲིམས་ཀྱང་བཅོས་བསྒྱུར་བྱུང་ན་ད་
གཟོད་ཤེས་རིག་གི་རྟིང་གཞི་ཚུགས་ནུས་པ་དང་། ཟས་གོས་ཁང་བ་སོགས་
མཐོང་ནུས་ཀྱི་ཡོ་བྱད་རྣམས་རང་ཤུགས་ཀྱིས་འཛོམས་པོ་འབྱུང་སྲིད། དེ་ལྟ་
བས་ན། ཡོ་རོབ་ཀྱི་ཤེས་རིག་བསུ་ན། ངེས་པར་དུ་དཀའ་མོ་སྔོན་དང་སླ་མོ་
ཕྱིར་འཇོག་པ་སྟེ། ཐོག་མར་མིའི་སེམས་བསྒྱུར་བ་དང་། དེ་ནས་སྲིད་་
ཁྲིམས་བཅོས་བསྒྱུར་བྱས་ན་མཐར་མངོན་གྱུར་གྱི་ཆོས་རྣམས་ལ་ཐུག་ངེས་ཡིན་
ནོ། །གོ་རིམ་དེ་ལྟར་བྱས་ན་དཀའ་ངལ་མཆིས་སྲིད་ནའང་བར་གེགས་ཆེར་
མེད་སྟབས་དམིགས་ཡུལ་ལ་བདེ་བླག་ཏུ་འབྱོན་ཐུབ་ཅིང་། གལ་ཏེ་གོ་རིམ་
བཟློག་ན་ཕྱི་ཚུལ་ཙམ་སླ་ཞིང་དོན་གྱིས་བགྲོད་མི་ནུས་པ་མ་ཟད། ཕྱིར་བསྣུར་
བྱེད་དགོས་པའི་ཉེན་ཡང་ཡོད་དོ།
གོང་དུ་གླེང་མ་ཐག་པ་རྣམས་ནི་ཤེས་རིག་གི་གོ་རིམ་ཙམ་ལ་དམིགས་པ་
ཡིན་གྱི་མཐོང་ནུས་ཤེས་རིག་མཁོ་མེད་དུ་བསྟན་པ་ག་ལ་ཡིན། གཟུགས་ལྡན་
གཟུགས་མེད་གང་ཡིན་ནམ། ཕྱི་ནས་ཐོབ་པའམ་རང་གིས་བསྐྲུན་པ་གང་
ཡིན་ཀྱང་རུང་སྟེ་ཚང་མར་བཟང་ངན་གྱི་ཁྱད་འབྱེད་མི་རུང་། གཙོ་བོ་སྐབས་
ཀྱི་གནས་ཚུལ་ལ་གཞིགས་ཏེ་སྔོན་རྗེས་མྱུར་བུལ་ལ་བརྟག་དགོས་པ་ལས་མཐའ་
གཅིག་ཏུ་ཡིན་ལོག་ཏུ་བསྒྲུབ་པ་གཏན་ནས་མ་ཡིན་པ་དང་། མིའི་ནུས་རྩལ་
ལ་མཐའ་མེད་དེ། ལུས་ཕུང་གི་ནུས་རྩལ་ཡོད་པ་མ་ཟད། བསམ་པའི་ནུས་
རྩལ་ཡང་མཆིས་ལ། དེའི་ཁྱབ་ཁོངས་རྒྱ་ཆེ་ཞིང་། མཁོ་དངོས་ཀྱི་རིགས་
ཀྱང་ཆེས་མང་། རྒྱུ་མཚན་ནི་མིའི་ལྷན་སྐྱེས་ཀྱི་རང་བཞིན་ནི་གཞི་ནས་ཤེས་
རིག་གི་ཕྱོགས་སུ་ཆས་བཞིན་ཡོད་པས་རེད། ང་ཚོས་དེ་འདྲའི་རང་བཞིན་ལ་
གནོད་པ་མ་བཏང་ན་ལེགས། ཤེས་རིག་གི་ངོ་བོ་ནི་ལྷན་སྐྱེས་ཀྱི་ལུས་སེམས་
ལ་བརྟེན་ན་ད་གཟོད་ལེགས་ཆ་རྫོགས་པར་བྱེད། ད་ལྟའི་འཛམ་གླིང་གི་རྒྱལ་
ཁབ་སོ་སོར་བལྟས་ན། ཀླ་ཀློའི་རྒྱལ་ཁབ་མ་ཟད། ཤེས་རིག་ཕྱེད་དར་གྱི་
རྒྱལ་ཁབ་ཡིན་ནའང་འདྲ། ཡང་ན་བློ་གྲོས་དང་ཀུན་སྤྱོད་གཉིས་འཛོམས་ཀྱི་
མི་ཡིན་ཀྱང་འདྲ་སྟེ་ཀུན་གྱིས་འབྲེལ་བ་སྣ་ཚོགས་ལ་བརྟེན་ནས་སྲིད་གཞུང་ལ་
ཞབས་ཏོག་ཞུ་ཞིང་། དེར་མ་ཟད་སྲིད་གཞུང་གི་སྟོབས་ཤུགས་གཞི་བྱས་ཏེ་མི་
འཆོས་ཀྱི་བྱ་བ་ལས་བཞིན་ཡོད། གློ་བུར་སྲིད་གཞུང་ལ་མི་གཏོགས་པར་རང་
དོན་གཉེར་བ་བྱུང་ཡང་། གནའ་གཞུང་ལ་ཞིབ་འཇུག་གམ་སྙན་ངག་སོགས་
སྒྱུ་རྩལ་ལ་མགོ་འཁོར་བ་ཙམ་ཡིན་པས་དོན་དུ་ནི་མིའི་ནུས་རྩལ་ཡོངས་རྫོགས་
མངོན་ཐུབ་མེད་ཅེས་བཤད་ནའང་རུང་ཞིང་། དུས་ཕྱིས་སྤྱི་ཚོགས་སྟེང་གི་བྱ་
བ་སྔར་བས་རྙོག་འཛིང་ཅན་དུ་གྱུར་ལ་ལུས་སེམས་ཀྱི་དགོས་མཁོའང་ཇེ་མང་དུ་
སོང་། དེར་བརྟེན་ནས་གསར་གཏོད་དང་ཞིབ་འཇུག བཟོ་ཚོང་ཉིན་
བཞིན་གོང་འཕེལ་དུ་ཆས་ཤིང༌། རིག་གཞུང་ཡང་ཡར་ངོའི་ཟླ་བའི་རྗེས་སུ་
སོང་སྟབས། སྔར་གྱི་དེ་ཙམ་གྱིས་ཡིད་ཚིམ་མི་ནུས་པར་གྱུར། དེར་གཞི་
བྱས་ནས་འཐབ་འཁྲུག ཆབ་སྲིད། གནའ་རིག་དང་སྙན་ངག་སོགས་ནི་
མིའི་བྱ་བའི་ཁྲོད་ཀྱི་བྱ་བ་སྣ་གཅིག་ཙམ་ལས་ཀུན་ལ་དབང་བསྒྱུར་བའི་ནུས་པ་
ཉམས། དེ་ལྟར་མཐར་ལས་དོན་སྣ་ཚོགས་མཉམ་འཛོམས་སུ་བྱུང་བས་ཕན་
ཚུན་འགྲན་བསྡུར་གྱི་རྣམ་པར་ཕྱོགས་ཤིང་ཕན་ཚུན་སྐུལ་འདེད་དང་ཕན་ཚུན་
ཤུགས་རྐྱེན་ཐེབས་པར་བརྟེན། མི་རྣམས་ཀྱི་ཀུན་སྤྱོད་ངེས་ལེགས་ཀྱི་སར་
ཕྱིན་པར་བྱེད། སྐབས་དེར་བསླེབས་དུས་བློ་གྲོས་ཀྱི་ནུས་ཤུགས་བླ་ན་མཐོ་
བས་ཤེས་རིག་ཀྱང་མངོན་གསལ་དོད་པོས་གོང་འཕེལ་དུ་འགྲོ་ངེས་རེད།
འགྲོ་བ་མིའི་རིགས་ཀྱི་བྱ་བ་ཇི་ལྟར་ཕྱོགས་གཅིག་པ་ཡིན་ན་དེ་ལྟར་དེ་ལ་ཆེད་དུ་
གཉེར་ལ། དེ་ལྟར་གཉེར་བས་དབང་ཆའང་ཕྱོགས་རེས་སུ་མི་ལྷུང་ཐབས་
མེད་ཡིན་ནོ། །གནའ་སྔ་མོར་བྱ་བ་རྙོག་འཛིང་ཅན་ཉུང་སྟབས་མི་རྣམས་ཀྱི་
ནུས་པ་འདོན་ས་མེད་ལ། དེ་བས་ན་དེའི་སྟོབས་ཤུགས་ཀྱང་ཕྱོགས་ཤིག་ཏུ་
ཚད་བཀག་བྱས་འདུག ཡིན་ནའང་ལོ་ཟླའི་ཉག་མ་རིམ་བཞིན་འཁོར་བ་ལ་
བརྟེན་ནས་རྙོག་དྲ་མེད་པའི་ཁོར་ཡུག་ཁད་ཀྱིས་རྙོག་དྲ་ཆེ་བའི་འཇིག་རྟེན་དུ་
གྱུར། ལུས་སེམས་ལ་བྱ་བ་བྱེད་ས་གསར་བའི་གནས་ཀྱི་སྒོ་མོ་མང་དུ་འཕེལ།
ད་ལྟའི་ནུབ་ཕྱོགས་ཀྱི་རྒྱལ་ཁབ་རྣམས་དེ་འདྲའི་འཇིག་རྟེན་དུ་གནས་འདུག་ཅེ་
ན་རུང་། རྒྱུ་མཚན་དེ་བས་ན་ཤེས་རིག་དར་བའི་སྒོ་གཅིག་པུ་ནི་བྱ་བ་སྣ་
ཚོགས་ཇེ་མང་དང་འདོད་བློ་ཇེ་ཆེ། ཆོས་རྣམས་ཀྱི་ཆེ་ཆུང་དང་གཙོ་གལ་
སོགས་ལ་མི་ལྟ་བར་ཇི་ལྟར་མང་ན་དེ་ལྟར་བཟང་བར་བྱེད་ན། རང་ཤུགས་
ཀྱིས་བསམ་བློ་ཡང་ཉིན་བཞིན་སྟོབས་ལྡན་དུ་འགྱུར་ཡོང་ངོ་། །དེ་ལྟར་མི་་་
རྣམས་ཀྱི་ལྷན་སྐྱེས་ཀྱི་རང་བཞིན་ལ་བགེགས་མ་བྱས་ན་ཆོས་སྣ་ཚོགས་ངེས་པར་
དར་ཞིང་དགོས་མཁོ་སྣ་ཚོགས་ངེས་པར་འབྱུང་སྲིད་པ་གནའ་དེང་གི་དངོས་
བརྒྱུད་ཀྱི་ཉམས་མྱོང་སྣ་ཚོགས་ཀྱིས་བདེན་དཔང་བྱས་ཟིན། རྒྱུ་མཚན་མི་
རྣམས་ཀྱི་ལྷན་སྐྱེས་ཀྱི་རང་བཞིན་རང་ཤུགས་ཀྱིས་ཤེས་རིག་གི་ཕྱོགས་སུ་ཕྱོགས་
ལ་དེ་ནི་གློ་བུར་བ་ཞིག་ག་ལ་ཡིན་ཏེ། ཆོས་རྣམས་བསྐྲུན་པའི་གཞིའི་འདོད་
པའང་དེ་ཡིན་ཞེ་ན་ཆོག་གོ།
གྲོས་གླེང་འདིའི་སྟེང་ནས་བསམ་ན། ད་རུང་འདི་ལྟར་ཀྲུང་གོའི་ཤེས་
རིག་དང་འཇར་པན་ཤེས་རིག་བར་གྱི་འདྲ་ས་དང་མི་འདྲ་སའི་ཁྱད་པར་རྣམས་
རྟོགས་ཐུབ་སྟེ། སྒེར་གཅོད་སྲིད་གཞུང་ངམ་ལྷ་དབང་སྲིད་གཞུང་རྐྱང་བར་
བཤད་པ་ནི་རྒྱལ་བོ་མཆོག་ཏུ་བྱེད་པའི་རྒྱུ་མཚན་མཐའ་གཅིག་ཏུ་ལྷ་དང་སྦྱར་
ཞིང་། བཀུར་གནས་བླ་མེད་དང་ཆེས་མཐོའི་དབང་ཆ་གཅིག་གྱུར་བྱས་ནས།
མི་དམངས་ལ་དབང་བསྒྱུར་བ་ཞིག་གོ། དེ་བས་ན། དེ་འདྲའི་ཆབ་སྲིད་
དབང་བསྒྱུར་གྱི་འོག་གི་མི་དམངས་ཀྱི་བསམ་བློ་རང་ལྟ་མཁྲེགས་འཛིན་ཆེ་ཞིང་
སེམས་ཁོངས་ཀུ་དོག་ལ་འདང་རྒྱག་རྒྱ་མི་ཆེ། དེ་འདྲའི་རྒྱུ་མཚན་གྱིས་སྤྱི་
ཚོགས་སྟེང་གལ་ཏེ་འགྱུར་ལྡོག་བྱུང་སྟེ། དེ་འདྲའི་འབྲེལ་བ་ལ་ཅུང་ཟད་་
གཏོར་བརླག་ཞུགས་པའི་ཚེ་བྱ་བའི་བཟང་ངན་ནམ་མཐའ་འབྲས་ལ་མི་ལྟ་བར་
ངེས་པར་དུ་རང་མོས་ཀྱི་གོམས་སྲོལ་ཞིག་གི་སྣ་འདྲེན་ངེས། ཀྲུང་གོར་མཚོན་
ན་ཀྲོའུ་རྒྱལ་རབས་ཀྱི་མཇུག་ཏུ་རྒྱལ་ཕྲན་སིལ་མར་གྱུར་ནས། བགྲང་བྱ་བརྒྱ་
ཕྲག་དུ་མའི་རིང་འབངས་མིས་ཀྲོའུ་རྒྱལ་རབས་ཟེར་བ་ཞིག་ཡོད་མིན་མི་ཤེས་ལ།
སྐབས་དེར་གནམ་འོག་ཏུ་ཟིང་བསླང་བྱུང་བས། སྒེར་གཅོད་སྲིད་དབང་གི་
དབང་ཆ་ཇེ་ཞན་དུ་སོང་བ་དང་བསྟུན། མིའི་སེམས་ཅུང་ཟད་ཀུ་ཡངས་ཐོབ།
དེར་གཞི་བྱས་ནས་རང་ཤུགས་ཀྱིས་རང་མོས་ཀྱི་བསམ་བློ་བྱུང༌། དུས་ཕྱིས་
ཀྲུང་གོའི་ཤེས་རིག་ལོ་ངོ་སུམ་སྟོང་ལྷག་གི་ཡུན་ཀྲོའུ་རྒྱལ་རབས་ཁོ་ནའི་སྐབས་
དེ་འདྲའི་མཁས་བརྒྱ་འགྲན་གླེང་དང་ལྟ་བ་ལྟག་སྤྲོད་དུ་སོང་བ་རྣམས་ཀྱང་མི་
རྣམས་ཀྱིས་བསུ་ཐུབ་པའི་རྣམ་པ་བྱུང་མྱོང་། དེ་དག་ནི་ཁོན་མེན་གྱིས་འདོད་
པའི་མཐར་ལྟུང་གི་ཕྱོགས་རྣམས་ཡིན་ནོ། །བཤད་ཚུལ་དེ་དག་ཁོན་མེན་གྱི་ལྟ་
བ་གཞི་བྱས་ན་མཐར་ལྟར་བཞེད་ཅིང་། ཡིན་ནའང་མཐར་ལྟ་བས་བལྟས་ན།
ཁོན་མེན་གྱི་ལྟ་བའང་མཐར་ལྟ་ལས་མ་འདས་སོ། །ད་ལྟ་གནའ་དཔེ་ལས་་
བདེན་དཔང་བྱེད་ཐབས་བྲལ་ནའང་། སྐབས་དེ་དུས་ཀྱི་མིའི་སེམས་ལ་སྐུལ་
མ་ཐེབས་ཤིང་རང་མོས་ཀྱི་གོམས་སྲོལ་འཕེལ་བ་ནི་དཔྱད་ན་ཤེས་ནུས། གོང་
མ་ཆིན་ཧྲི་ཧྥོང་གིས་གནམ་འོག་གཅིག་གྱུར་བྱས་རྗེས་གཞུང་དཔེ་མེར་སྲེག་གི་
སྤྱོད་ངན་སྤེལ་ནའང་། ཁོ་ཁོན་མེན་གྱི་གཞུང་ལ་སྡང་བ་ཙམ་གྱིས་མིན་ཏེ།
མཁས་མང་འགྲན་གླེང་གི་གཞུང་དཔེ་བཤད་ཚུལ་སྣ་ཚོགས་པ་ཐམས་ཅད་་་
བཀག་སྡོམ་བྱས་པ་ཡིན་ཞིང་། གལ་ཏེ་གནས་བབ་དེར་ཁོན་མེན་གྱི་གཞུང་
ལས་མེད་ཚེ། གོང་མ་ཆིན་ཧྲི་ཧྥོང་གིས་བསྲེགས་པའི་ངེས་པ་མེད་ལ། རྒྱུ་
མཚན་གང་ཞེ་ན། དུས་ཕྱིས་སུ་བྱུང་བའི་གོང་མའི་ཁྲོད་ནའང་གཏུམ་སྤྱོད་ཀྱི་
ཚད་ཆིན་ཧྲི་ཧྥོང་ལས་མི་དམན་པ་མང་ནའང་། ཀུན་གྱིས་ཁོང་མེན་གྱི་ལྟ་
བས་གནོད་པར་མི་འདོད་ལ། འོ་ན་གོང་མ་ཆིན་ཧྲི་ཧྥོང་ཅིའི་ཕྱིར་གནས་
སྐབས་དེ་དུས་ཀྱི་མཁས་པ་མང་པོའི་བཞེད་ཚུལ་ལ་ཤིན་ཏུ་སྡང་སྟེ་བཀག་སྡོམ་
བྱས་པ་ཡིན་ནམ་ཞེ་ན། དེ་ནི་སྐབས་དེ་དུས་ཀྱི་བཞེད་ཚུལ་མང་པོས་ཁོའི་
སྒེར་གཅོད་ལམ་ལུགས་ལ་གནོད་པ་བྱས་པས་རེད། དེ་ཡང་གཞན་མིན་ཏེ་
མཁས་པ་ཚོའི་བཞེད་ཚུལ་སྣ་ཚོགས་ལས་རང་དབང་གི་རྒྱུ་ཆ་འབྱུང་བས་ཡིན་
ནོ། །རྒལ་ཏེ་བཤད་ཚུལ་གཅིག་ལས་མེད་ན། དེའི་རང་བཞིན་ཇི་ལྟར་ལེགས་
ཀྱང་རང་དབང་གི་གོམས་སྲོལ་གཏན་ནས་འབྱུང་མི་སྲིད། རང་དབང་གི་
གོམས་སྲོལ་ནི་ལྟ་ཚུལ་མི་འདྲ་བའི་རྩོད་གླེང་གི་ཁྲོད་དུ་ད་གཟོད་གནས་ངེས་
རེད། གོང་མ་ཆིན་ཧྲི་ཧྥོཧྲོང་གིས་རྩོད་གླེང་གི་རྩ་བ་ཚར་བཅད་ཕྱིར་གནམ་འོག་
གཅིག་གྱུར་བྱས་ཤིང་། དེ་ནས་བཟུང་སྒེར་གཅོད་ཆབ་སྲིད་ལག་བསྟར་་་་
བཏང་ལ། སྤྱིར་རྒྱལ་རབས་ཐེངས་མང་བརྗེས་ནའང་། མི་དང་མིའི་འབྲེལ་
བ་ངོ་བོའི་སྟེང་ནས་ཅི་ཡང་འགྱུར་མེད་དེ། སྔར་བཞིན་བཀུར་གནས་བླ་མེད་
དང་ཆེས་མཐོའི་དབང་ཆ་མི་གཅིག་གིས་བཟུང་ནས་སྤྱི་ཚོགས་ལ་མངའ་མཛད་
ཀྱིན་འདུག ཁོན་མེན་གྱི་ལྟ་བ་ནི་འདིའི་ལམ་ལུགས་ལ་སྨན་ཆ་ཆེས་པས།
ཕྱི་རབས་ཙམ་ལ་དར་དུ་བཅུག་པ་ཡིན་ནོ། །མི་ལ་ལས། ཀྲུང་གོ་ནི་སྒེར་
གཅོད་སྲིད་གཞུང་ཡིན་ཀྱང་། རྒྱལ་རབས་ཀྱི་རྒྱུད་པ་ལ་འཕོ་འགྱུར་བྱུང་མྱོང་
ལ། འོན་ཀྱང་འཇར་པན་ལ་མཚོན་ན་རྒྱལ་རབས་རྒྱུད་གཅིག་གིས་འཛིན་པ་
ལ་འགྱུར་ལྡོག་ཅི་ཡང་མ་བྱུང་སྟབས། འཇར་པན་གྱི་མིའི་བསམ་པའང་་་
མཁྲེགས་འཛིན་གྱི་རྒྱ་ལ་ཚུད་འདུག་ཟེར། དེ་འདྲའི་གཤད་ཚུལ་ནི་ཕྱི་ཚུལ་གྱི་
རྣམ་པ་ཙམ་ལས་དོན་དངོས་ཇི་འདྲ་ཡིན་པ་ཤེས་མེད་དེ། གལ་ཏེ་དོན་དངོས་
ལ་ཞིབ་ཏུ་བརྟག་ཚེ་གོ་ལྡོག་འདུག་གོ། ང་ཚོའི་འཇར་པན་ནི་གནའ་ཆེས་སྔ་
མོ་ནས་ལྷ་དབང་སྲིད་གཞུང་གི་བཀས་གནམ་འོག་དབང་བསྒྱུར་བས།
འབངས་མི་རྣམས་ཀྱི་བློ་སྒོ་འབྱེད་ཐབས་བྲལ་ཞིང་། དེར་མ་ཟད་རྨོངས་དད་
ཀྱིས་བསླུས་ཏེ་བཀུར་གནས་བླ་མེད་དང་ཆེས་མཐོའི་དབང་ཆ་མི་གཅིག་གིས་
འཛིན་པའི་སྲོལ་རྒྱུན་ལྟ་ཚུལ་གྱི་ཤུགས་ཆེ་བས། མི་དམངས་ཀྱི་བསམ་པའང་
རང་ལྟ་མཁྲེགས་འཛིན་གྱིས་བཅིང་ཡོད་ལ། གནས་ཚུལ་འདི་དག་ཀྲུང་གོའི་
མི་དང་ཁྱད་པར་ཆེར་མེད་དོ། །ཡིན་ནའང་། གནའ་བོའི་དུས་རབས་བར་
མའི་དམག་མིས་མངའ་བསྒྱུར་བའི་དུས་སུ་རིམ་གྱིས་སྔར་གྱི་སྤྱི་ཚོགས་ཀྱི་སྒྲིག་
གཞི་གཏོར་ནས་བཀུར་འོས་བླ་མེད་ཡིན་ན་སྟོབས་ལྡན་མཐར་ཐུག་ཡིན་པའི་
ཁྱབ་པ་མེད་ལ། སྟོབས་ལྡན་ཡིན་ན་བཀུར་འོས་བླ་མེད་ཡིན་པའི་ངེས་པ་མེད་
པའི་གནས་ཚུལ་བྱུང་། མི་རྣམས་ལའང་བཀུར་གནས་བླ་མེད་དང་སྟོབས་
མྡན་མཐར་ཐུག་གི་དབྱེ་བ་འབྱེད་པའི་བློ་རྩེ་རིམ་གྱིས་ཤར་ཞིང་། དེ་ནི་་་
སེམས་ཁོང་དུ་དངོས་པོ་གཉིས་འཛོམས་ནས་དེ་གཉིས་རང་མོས་བཞིན་འགུལ་
བསྐྱོད་བྱེད་པ་དང་མཚུངས་སོ། །གལ་ཏེ་དེ་འདྲའི་དངོས་པོ་གཉིས་ཀར་རང་
རྨོས་ལྟར་འགུལ་བསྐྱོད་བྱེད་པའི་སྐབས་ཡོད་ཚེ། དེའི་ཁྲོད་དུ་གནས་ལུགས་
གཞན་པ་འགའ་རེའང་འདྲེས་མེད་མི་སྲིད། དེ་ལྟར་ན། ལྷ་དབང་ཆབ་
སྲིད་ལ་བཀུར་བའི་བསམ་བློ་དང་། དྲག་ཤུགས་ཀྱིས་འགོག་གནོན་བྱེད་པའི་
བསམ་བློ་དང་དེ་གཉིས་ཀྱི་བར་ན་མཉམ་དུ་འདྲེས་པའི་གནས་ལུགས་ཏེ།
བསམ་བློ་དེ་གསུམ་ལ་སྟོབས་ཆེ་ཆུང་གི་ཁྱད་པར་ཡོད་ཀྱང་། བསམ་བློ་གང་
ཡིན་ཚང་མ་སྒེར་སྡེམ་བྱེད་མ་ཐུབ་ལ། དེ་བས་ན་གནས་བབ་དེར་རང་ཤུགས་
ཀྱིས་རང་དབང་གི་གོམས་སྲོལ་ཞིག་འབྱུང་ངེས། འདི་དང་ཀྲུང་གོའི་མིས་
སྒེར་གཅོད་ཀྱི་རྒྱལ་བོར་མཐའ་གཅིག་ཏུ་བཀུར་བ་དང་། རྒྱལ་བོ་ནི་བཀུར་
གནས་བླ་མེད་དང་སྟོབས་ལྡན་མཐར་ཐུག་ཏུ་འདོད་པའི་སྲོལ་རྒྱུན་གྱི་ལྟ་ཚུལ་
དང་གཏན་ནས་མི་འདྲ། འདིའི་སྟེང་ནས་ཀྲུང་གོ་བའི་བསམ་བློ་ནི་དབུལ་ལ་
འཇར་པན་པའི་བསམ་བློ་ནི་ཕུན་སུམ་ཚོགས་ཤིང་། ཀྲུང་གོའི་མིར་ནི་འདང་
རྒྱག་ཆེར་མེད་ལ། འཇར་པན་གྱི་མི་ནི་དེ་ལས་ལྡོག་པའོ། །བསམ་བློ་ཕུན་
སུམ་ཚོགས་ཤིང་འདང་རྒྱག་ཆེ་ན་རྨོངས་དད་ངང་གིས་སེལ་འགྲོ། སྒེར་་་
གཅོད་ལྷ་དབང་སྲིད་གཞུང་གི་དུས་རབས་སུ། གནམ་བསྐོས་སྲས་ཀྱིས་ནི་ཉི་
མ་གཟའ་འཛིན་དང་འཕྲད་དུས་ཁྲི་ལ་བཤོལ་ཞིང་སྐར་རྩིས་སོགས་བྱས་ཏེ་་
བཟའ་ངན་བརྟག་པའི་སྲོལ་འབངས་མི་རྣམས་ཀྱིས་གཙུག་ཏུ་བཀུར་ལ། དེ་
ལྟར་རྒྱལ་བོས་གང་བྱས་ཐམས་ཅད་འཕགས་པའི་སྤྱོད་ལམ་དུ་རློམ་ནས་རང་
ཉིད་སྔར་བས་མ་རིག་པའི་འཇིངས་སུ་འཛུལ་བར་བྱེད། ད་ལྟའི་ཀྲུང་གོ་ནི་དེ་
འདྲའི་གོམས་སྲོལ་ལས་མ་འདས་ལ། འོན་ཀྱང་འཇར་པན་ནི་དེ་ལྟ་མ་ཡིན་ཏེ།
འཇར་པན་མི་དམངས་ཀྱི་རྨོངས་དད་ཀྱི་ཚད་མི་ཟབ་པ་ཞིག་མིན་ནའང་། དེ་
འདྲ་རྨོངས་དད་ནི་རང་ཉིད་ལས་བྱུང་བ་ལས་ལྷ་དབང་སྲིད་གཞུང་གིས་ཤུགས་
རྐྱེན་ཐེབས་པ་ཤིན་ཏུ་ཉུང་། དཔེར་ན། དམག་མིས་སྲིད་ལ་དབང་བསྒྱུར་
བའི་དུས་སུ། ཉི་མ་གཟའ་འཛིན་གྱི་ཚེ། ཧ་ལམ་གོང་མ་ཁྲི་ལས་བཤོལ་སྲིད་
ལ། གནམ་རིག་ལ་བརྟག་ཅིང་ལྷ་ཀླུ་སོགས་མཆོད་པའི་ཆོ་ག་སྤེལ་སྲིད་ནའང་།
བཀུར་གནས་བླ་མེད་ཀྱི་གནམ་བསྐོས་གོང་མར་ཆེས་སྟོབས་ལྡན་གྱི་དབང་ཆ་
མེད་ན། འབངས་མི་ཚོས་དེ་ལ་དེ་འདྲའི་དོ་སྣང་མི་བྱེད། ཡང་དཔེར་ན་
སྟོབས་ལྡན་མཐར་ཐུག་ཏུ་གྱུར་པའི་དམག་དཔོན་ལ་མཚོན་ན། ཁོ་དབང་ཆ་
ཧ་ཅང་ཆེ་བས་ཐམས་ཅད་འགོག་གནོན་བགྱིད་ནུས་ན་ཡང་། མངའ་་་་་་
འབངས་རྣམས་ཀྱིས་རང་ཤུགས་ཀྱིས་སོ་སོ་སྐྱེ་བོ་རྣམས་ཙམ་ལས་གནམ་བསྐོས་
གོང་མ་བཞིན་འཕགས་པར་མི་འཛིན། དེ་ལྟར་བཀུར་གནས་བླ་མེད་དང་
སྟོབས་ལྡན་མཐར་ཐུག་གི་བསམ་བློ་གཉིས་པོ་ཆ་སྙོམས་སུ་སོང་བས། དེ་་
གཉིས་ཀྱི་ཧྲག་བར་ནས་གང་འཚམ་དཔྱོད་པའི་གོ་སྐབས་ལྡན་ཞིང་། བདེན་
དོན་གྱི་སྒོ་མོ་རྒྱ་ཆེར་ཕྱེས། དེ་ནི་ང་ཚོ་འཇར་པན་བ་ཚོའི་གློ་བུར་བའི་སྐུ་
བསོད་མ་རེད་ཟེར་མཁན་སུ་ཞིག་ཡོད། ད་ལྟའི་གནས་ཚུལ་འོག་ང་ཚོས་་
དམག་མིས་སྲིད་འཛིན་སླར་གསོ་བྱས་ན་ག་ལ་འདོད། འོན་ཀྱང་པ་ཁོའུ་་
ཧོའུས་མངའ་མཛད་པའི་ལོ་ངོ་བདུན་བརྒྱའི་རིང་། གོང་མས་དམག་དཔོན་
གྱི་དྲག་ཤུགས་ལ་དབང་བསྒྱུར་བའམ། ཡང་ན་པ་ཁོའུ་ཧོའུ་ལ་གོང་མའི་གོ་
གནས་ཐོབ་པས་བཀུར་གནས་བླ་མེད་དང་སྟོབས་ལྡན་མཐར་ཐུག་མི་གཅིག་ལ་
འཛོམས་ཤིང་། དེར་མ་ཟད་མི་རྣམས་ཀྱི་ལུས་སེམས་དབང་བསྒྱུར་ཐུབ་པ་
བྱུང་བ་ལ་བརྟེན་ནས་ད་གཟོད་ད་ལྟའི་འཇར་པན་འདི་ལྟ་བུ་ཡོད་པ་ཡིན་ནོ། །
ད་སྔའི་བར་སྔར་བཞིན་གལ་ཏེ་གོང་མའི་ཕྱོགས་སྐྱོར་མཁས་པ་རྣམས་ཀྱི་བཞེད་
པ་ལྟར་ཆོས་སྲིད་གཅིག་གྱུར་གྱི་ལམ་ལ་བརྟེན་ནས་སྤྱི་ཚོགས་ལ་དབང་བསྒྱུར་ན་
དུས་ཕྱིས་ཀྱི་འཇར་པན་ཟེར་བ་ཡོད་མི་སྲིད། ད་ལྟ་དེ་ལྟ་མ་ཡིན་པ་ནི་འཇར་
པན་མི་དམངས་ཀྱི་སྐུ་བསོད་རེད་ཟེར་ན་འོས་ཤིང་འཚམ་པ་ཞིག་གོ། དེར་
བརྟེན། ཀྲུང་གོ་ནི་སྒེར་གཅོད་ལྷ་དབང་སྲིད་གཞུང་གི་རྨང་གཞིའི་སྟེང་་་
དམག་ཤུགས་བསྣན་པའི་རྒྱལ་ཁབ་ཅིག་ཡིན་ལ། གལ་ཏེ་དོན་འདིའི་ཐོག་
ནས་ཤེས་རིག་གི་སྔ་གཞུག་གྲོས་གླེང་བྱས་ན། ཀྲུང་གོ་གལ་ཏེ་བཅོས་བསྒྱུར་གྱི་
ལམ་ལ་མ་ཞུགས་ན་འཇར་པན་གྱི་ཚད་ལ་བསླེབ་ཐབས་བྲེལ་ཞིང་། ནུབ་གླིང་
ཤེས་རིག་གི་ཕྱོགས་ཚུར་བསུ་བ་ལའང་འཇར་པན་ནི་ཀྲུང་གོ་ལས་བསུ་སླ་བ་
ཡིན་ནོ། །
གོང་དུ་བཤད་པ་ལྟར་མི་ཁ་ཅིག་གིས་ནུབ་གླིང་ཤེས་རིག་ཚུར་བསུ་དུས་
ངེས་པར་རྒྱལ་ཁབ་རང་ཉིད་ཀྱི་ལམ་ལུགས་གཞི་བྱས་ཏེ་བླང་དོར་བྱ་དགོས་ཞེས་
ཟེར་མྱོང་།། ལེའུ་འདིའི་ནང་རྒྱལ་ཁབ་ཀྱི་ལམ་ལུགས་གྲོས་བསྡུར་བྱེད་པ་་
དམིགས་ཡུལ་མིན་ཡང་། ཕྱི་རྒྱལ་གྱི་ཤེས་རིག་བསུ་ཚུལ་དཔྱད་བསྡུར་བགྱིད་
པའི་སྐབས་སུ། ཐོག་མར་མི་རྣམས་ལ་གེགས་བྱེད་དུ་གྱུར་པ་ནི་ཧ་ལམ་རྒྱལ་
ཁབ་ཀྱི་ལམ་ལུགས་ཡིན་འདུག་ལ། དེ་བས་ཁ་ཅིག་རྒྱལ་ཁབ་ཀྱི་ལམ་ལུགས
དང་ཤེས་རིག་གཉིས་ཕལ་ཆེར་ཕན་ཚུན་འབྲེལ་མེད་དུ་འདོད་དོ། །གནད་དོན་
འདིའི་ཐད་མཁས་པ་ཆེས་མང་པོ་ཞིག་བྱོལ་ནས་གླེང་མེད་ལ། དེ་བས་ཁོ་བོས་
འདིར་དེ་དག་གི་སྒྲུབ་བྱེད་ཅུང་ཟད་ཙམ་བཤད་ན།
དང་པོ་ནི། རྒྱལ་ཁབ་ཀྱི་ལམ་ལུགས་ཞེས་པ་ནི་ཅི་ཞིག་ཡིན་ཞེ་ན།
སྐབས་ཐོག་སྤྱི་ཚོགས་སྟེང་སྤྱིར་བཏང་བཤད་ཚུལ་རྣམས་མི་གླེང་ལ། ཐོག་
མར་རང་གིས་ཤེས་ཚུལ་ལྟར་བཤད་ན། དེ་ནི་མི་རིགས་གཅིག་གི་མི་དམངས་
རྣམས་ཕྱོགས་གཅིག་ཏུ་འཛོམས་ནས་བདེ་སྡུག་མཉམ་དུ་མྱོང་བས། ཕྱི་རྒྱལ་
བ་དང་ཕན་ཚུན་ཁྱད་པར་གྱུར་པ་དང་། རྒྱལ་ཁབ་རང་ཉིད་ཀྱི་མི་ཕན་ཚུན་
གྱིས་སེམས་ཁུར་ཕྱི་རྒྱལ་བར་བལྟས་ན་གཏིང་ཟབ་པ་དང་། ཕན་ཚུན་རོགས་
རམ་ཡང་ཕྱི་རྒྱལ་བར་བལྟས་ན་གང་ཐུབ་བྱེད་ལ། སྲིད་གཞུང་གཅིག་གི་འོག་
ཏུ་རང་གི་ལས་དབང་ལ་རང་གིས་ཐག་གཅོད་ཅིང་། ཕྱིའི་རྒྱལ་ཁབ་ཀྱི་ཐེ་
གཏོགས་ལ་རག་མ་ལས་པར་བྱ་བ་ཐམས་ཅད་རང་ཉིད་ཀྱིས་ཐེག་ཅིང་རང་
བཙན་རང་བདག་ཐུབ་པ་ཞིག་ཡིན་ཏེ། ཕྱི་གླིང་བསNationalifyཟེར་བ་
ནི་འདིའི་དོན་ཡིན་ནོ། །འཛམ་གླིང་སྟེང་གི་རྒྱལ་ཁབ་སོ་སོར་རང་ཉིད་དང་
བསྟུན་པའི་ལམ་ལུགས་ཤིག་ཡོད་ཅིང་། ཀྲུང་གོ་ལ་ཀྲུང་གོའི་ལམ་ལུགས་དང་།
རྒྱ་གར་ལ་རྒྱ་གར་གྱི་ལམ་ལུགས། ནུབ་གླིང་རྒྱལ་ཁབ་རྣམས་ལའང་དེ་བསྟུན་
གྱི་ལམ་ལུགས་ཤིག་ཡོད་པ་མ་ཟད། དེ་ལ་གང་ནུས་ཀྱིས་སྲུང་སྐྱོབ་མི་བྱེད་
མཁན་ཡང་མེད། རྒྱལ་ཁབ་ཀྱི་ལམ་ལུགས་ནི་རྒྱལ་ཁབ་ཅིག་གི་ནང་མཐའ་
གཅིག་ཏུ་འགྱུར་ལྡོག་མེད་པའི་ངེས་པ་མེད་ལ། མཚམས་མཚམས་སུ་མཉམ་
བསྲེའམ། སོ་སོར་གྱེས་པའམ། རྒྱ་བསྐྱེད་པའམ། ཇེ་ཆུང་དུ་འགྲོ་བ་
སོགས་ཐ་ན་ཉམས་ནས་བག་ལ་ཞ་བའང་ཡོད་སྲིད། རྒྱུ་མཚན་དེར་བརྟེན་
རྒྱལ་ཁབ་ཅིག་གི་ལམ་ལུགས་གནས་ཡོད་མེད་སྐད་ཆ་དང་དད་པ་སོགས་ཀྱི་ཆ་
རྐྱེན་ཙམ་གྱིས་གཞལ་མི་རུང་སྟེ། སྐད་ཆ་དང་དད་པ་ཡོད་ཀྱང་མངའ་་་་་་
འབངས་ཀྱི་སྲིད་དབང་ཤོར་ནས་ཕྱི་རྒྱལ་བས་དབང་བསྒྱུར་བ་ན་རྒྱལ་ཁབ་ཀྱི་
ལམ་ལུགས་ཉམས་པ་ཡིན་ཏེ། དཔེར་ན་དབྱིན་ཇི་དང་སཱི་ཀེ་ལཱན་མཉམ་་
བསྲེས་ཀྱིས་སྲིད་གཞུང་གཅིག་ཚུགས་པ་རྒྱལ་ཁབ་ཀྱི་ལམ་ལུགས་མཉམ་བསྲེས་
དང་། ཧོ་ལཱན་དང་པེར་ཀྲེམ་སོ་སོར་གྱེས་ཏེ་སྲིད་གཞུང་གཉིས་སུ་གྱུར་པ་ལྟ་
བུ་རྒྱལ་ཁབ་ཀྱི་ལམ་ལུགས་སོ་སོར་གྱེས་པར་འཇོག་ཅིང་། ཀྲུང་གོའི་སུང་རྒྱལ་
རབས་ཀྱི་མཇུག་ཏུ་སུང་གི་སྲིད་དབང་ཡོན་གྱིས་འཕྲོག་པ་ལྟ་བུ་རྒྱལ་ཁབ་ཀྱི་
ལམ་ལུགས་འཕྲོག་ལེན་བྱས་པ་ཡིན་ནོ། །དེ་རྗེས་མིང་གིས་ཀྱང་ཡོན་རྒྱལ་་་་
རབས་བརླགས་ཏེ་སྔར་གྱི་དབང་སླར་ལག་སོན་བྱུང་། ཡིན་ནའང་། མིང་
རྒྱལ་རབས་ཀྱི་མཇུག་ཏུ་བསླེབས་དུས་སྲིད་དབང་མཉྫུའི་རིགས་ཀྱིས་འཕྲོག་
ནས་ཧྥ་ཞྭའི་ལམ་ལུགས་སླར་ཤོར་ལ། གནམ་འོག་མཉྫུའི་རིགས་ཀྱི་མངའ་
འབངས་སུ་གྱུར། དེ་ནས་ད་ལྟའི་བར་རྒྱ་མི་དམངས་སྔར་རྒྱུན་བཞིན་སྐད་ཆ་
དང་གོམས་གཤིས་གཅིག་མཐུན་ཡིན་ནའང་། དེའི་ནང་དུ་ཆིན་རྒྱལ་རབས་
ཀྱི་དཔོན་རིགས་ཀྱང་མཆིས་སོ། །ཕྱི་ཚུལ་ཙམ་གྱི་སྟེང་ནས་བལྟས་ན་ཆིན་དང་
མིང་ཧ་ལམ་མཉམ་བསྲེས་གཅིག་ཏུ་བྱས་ནའང་དོན་དུ་ནི་ཧྥ་ཞྭ་བྱང་ཕྱོགས་ཀྱི་
མཉྫུ་རིགས་ཀྱིས་དབང་དུ་བཅད་པས། ལྷོ་ཕྱོགས་ཀྱི་རྒྱ་མི་རིགས་ཀྱི་རྒྱལ་ཁབ་
ཀྱི་ལམ་ལུགས་ཉམས་པར་གྱུར། དེ་འདྲ་དཔེར་འཇོག་རྒྱུ་མང་མོད་ཀྱང་།
མདོར་ན་རྒྱལ་ཁབ་ཀྱི་ལམ་ལུགས་གནས་མིན་རྒྱལ་ཁབ་དེའི་མི་དམངས་ཀྱི་སྲིད་
དབང་ཤོར་ཡོད་མེད་ཙམ་ལ་ཐུག་འདུག་གོ།
གཉིས་པ། རྒྱལ་ཁབ་ཅེས་པ་ནིpolitical Legitmationཞེས་པའི་
ཡི་གེ་གཉིས་ཀྱིས་མཚོན་པར་བྱེད་པ་ཡིན་ལ། དེ་ཡང་ཡི་གེ་སྔ་མ་ནི་ཆབ་སྲིད་
ཀྱི་དོན་དང་། ཕྱི་མ་ནི་རྒྱུད་ངོ་མའམ་རྩ་རྒྱུད་ཀྱི་དོན་ཡིན་ནོ། །ད་ལྟ་གནས་
སྐབས་སྲིད་རྒྱུད་ཞེས་བསྒྱུར་བར་བྱ་སྟེ། དེའང་རྒྱལ་ནང་དུ་སྤྱོད་བཞིན་པའི་
མི་དམངས་ཀྱིས་སྤྱི་ཁྱབ་ཏུ་ཁས་ལེན་པའི་ཆབ་སྲིད་ཀྱི་རྒྱུད་རབས་ཞེས་པའོ། །
འཛམ་གླིང་གི་རྒྱལ་ཁབ་སོ་སོའི་རང་གི་གནས་ཚུལ་དང་དུས་རབས་མི་གཅིག་
སྟབས། སྲིད་རྒྱུད་ཀྱང་ཅུང་ཟད་མི་འདྲ་སྟེ། ལ་ལས་རྩ་ཁྲིམས་ཀྱིས་བཅད་
པའི་རྒྱལ་བོའི་ལམ་ལུགས་ཀྱིས་སྲིད་རྒྱུད་བྱས་པ་དང་། ལ་ལས་ནི་བཀས་
བཀོད་རྒྱུད་འཛིན་གྱི་བཅད་བཟུང་མངའ་བསྒྱུར་གྱིས་སྲིད་རྒྱུད་བྱས་པ། ལ་
ལས་རྒྱལ་འབངས་གྲོས་ཚོགས་ཀྱིས་སྲིད་རྒྱུད་བྱས་པ་དང་ལ་ལས་ཀྱང་དགོན་
པའི་ཆབ་སྲིད་ཀྱིས་བགྱིས་འདུག་གོ། འོ་ན་ཅི་ཞིག་ལ་དེ་འདྲའི་སྲིད་རྒྱུད་བྱུང་
བ་ཡིན་ནམ་ཞེ་ན། དེ་ཡང་ཐོག་མར་དེ་དག་གིས་སྲིད་དབང་ལེན་དུས་ཕྱེད་
ནི་ངེས་པར་དྲག་ཆས་ལ་བརྟེན་པ་ཡིན་ཞིང་། ཡིན་ནའང་། སྲིད་དབང་
གལ་ཏེ་ཐོབ་ཚེ་དེའི་སྟོབས་ངོམ་དགོས་པ་མ་ཟད། ཤུགས་དྲག་ལ་བརྟེན་ནས་
གནམ་འོག་ཐོབ་པ་ཞེས་པའི་སྐད་ཆའང་དབང་འཛིན་མཁན་དག་གིས་འགོག་
ཅིང་རྣམ་རྟོག་ཟ་བའི་སྐད་ཆར་གྱུར། སྲིད་གཞུང་གང་འདྲ་ཡིན་ཀྱང་།
གལ་ཏེ་དེ་ལ་དབང་ཐོབ་པའི་རྒྱུ་མཚན་དྲིས་ན། ངེས་པར་ངས་དབང་ཐོབ་པ་
ནི་གཞན་མིན་ཏེ་བདེན་དོན་ལ་ཁོང་ཆུད་པས་ཡིན་ཞེས་ལན་འདེབས། དེ་
ལྟར་དབང་བསྒྱུར་བའི་ཡུན་རིང་བ་ན་སྲིད་གཞུང་གང་ཡིན་ཀྱང་རིམ་གྱིས་དྲག་
ཤུགས་སྟོར་ནས་བདེན་དོན་ལ་བསྙེན་པར་བྱེད་ཅིང་། དྲག་ཤུགས་ལ་སུན་
ཞིང་བདེན་དོན་ལ་མོས་པ་ནི་སྤྱིར་འགྲོ་བ་མིའི་ལྷན་སྐྱེས་ཀྱི་རང་བཞིན་ཡིན་
པས། སྲིད་གཞུང་གི་ཐབས་བཀོད་ལེགས་ཚེ་མི་རྣམས་སྤྲོ་བ་ཆེར་བརྟས་ཤིང་།
དེ་ལྟར་དུས་ཡུན་ཇི་ལྟར་རིང་པོ་སོང་བ་ན་དེ་ལྟར་རྒྱུད་རབས་ངོ་མ་ཡིན་པར་
འདོད་ཅིང་། འདས་ཟིན་བརྗེད་ལ་ད་ལྟར་སྨོན་པས། དེང་རབས་ཀྱི་ཆོས་
ཐམས་ཅད་ལ་མི་འཚམ་པའི་གནས་མཆིས་པའི་སྣང་བ་མི་སྐྱེའོ། །དེ་ནི་སྲིད་
རྒྱུད་དུ་གྲགས་པའི་འབྱུང་ཁུངས་རེད། སྲིད་རྒྱུད་ཀྱི་བསྒྱུར་བཅོས་ཕལ་ཆེ་བ་
ནི་གཡུལ་འགྱེད་ཀྱིས་བགྱིས་པ་ཡིན་ཏེ། ཀྲུང་གོར་མཚོན་ན་ཆིན་ཧྲི་ཧྥོང་གིས་
བཀས་བཀོད་རྒྱུད་འཛིན་གྱི་གོང་མའི་རྫོང་འཛུགས་དོར་བ་དང་། ཡོ་རོབ་
གླིང་ལ་མཚོན་ན་རོ་མ་ཉམས་རྒུད་དུ་སོང་བའི་རྐྱེན་གྱིས་བྱང་ཕྱོགས་ཀྱི་ཀླ་ཀློའི་
མི་རིགས་རྣམས་ཀྱིས་རྡོག་བརྫིས་བྱས་པས་མཐར་བཀས་བཀོད་རྒྱུད་འཛིན་གྱི་
བཅད་བཟུང་མངའ་བསྒྱུར་གྱི་རྣམ་པ་བྱུང་བ་ལྟ་བུའོ། །ཡིན་ཀྱང་། འགྲོ་བ་
མིའི་རིགས་ཀྱི་རིག་གནས་མུ་མཐུད་དུ་གོང་འཕེལ་སོང་སྟེ་མཁས་པ་ཚོའི་གཞུང་
ལུགས་ཀྱི་དབང་ཤེད་སྔར་བས་ཇེ་མཐོར་ཆས་པ་དང་བསྟུན་རྒྱལ་ཁབ་ལ་ཕན་
ཞིང་དྲག་ཤུགས་མ་སྤྱད་པར་གློ་བུར་དུ་ཞི་བདེའི་བཅོས་བསྒྱུར་གྱི་ལམ་དུ་ཞུགས་
པའང་ཡོད་དེ། དཔེར་ན་དབྱིན་ཇི་ལྟ་བུ་ཡིན་ནོ། །ཡང་ཤེས་རིག་མ་དཪ་
བའི་དུས་རབས་སུའང་དྲག་ཤུགས་མ་བརྟེན་པཪ་སྲིད་རྒྱུད་ལ་འགྱུར་བ་བྱུང་
བའི་གནས་ཚུལ་ཡོད་དེ། དཔེར་ན་གནའ་བོའི་ཧྥ་རན་སེའི་རྒྱལ་ཁབ་ཏུ་ཆཱ་
ལའེ་མཱན་རྒྱལ་རབས་ཀྱི་རྒྱལ་བོས་བློན་པོར་མིང་ཙམ་གྱི་ཐོག་ནས་ཆོས་རྒྱལ་དུ་
འབོད་ཀྱང་། དོན་དུ་ནི་རྒྱལ་ཁབ་ཀྱི་དབང་ཐམས་ཅད་བཟུང་འདུག་པ་ལྟ་
བུའོ། །
སྲིད་རྒྱུད་ཀྱི་འགྱུར་བས་རྒྱལ་ཁབ་ཀྱི་ལམ་ལུགས་གནས་མིན་ལ་ཤུགས་
རྐྱེན་མི་ཐེབས་ཤིང་། ཆབ་སྲིད་ཀྱི་རྣམ་པ་ཇི་ལྟར་འགྱུར་ཡང་རྒྱལ་ཁབ་རང་
ཉིད་ཀྱྀ་མི་དམངས་ཀྱིས་དབང་བཟུང་བ་ཞིག་ཡིན་ཚེ། རྒྱལ་ཁབ་ཀྱི་ལམ་་
ལུགས་ལ་སྐྱོན་ཤོར་མི་སྲིད། དཔེར་ན། ཧོ་ལཱན་ནི་སྔོན་སྤྱི་མཐུན་སྲིད་་
དབང་གི་སྒྲིག་གཞི་བྱེད་མྱོང་ལ། འོན་ཏེ་ད་ལྟ་རྩ་ཁྲིམས་ཀྱིས་བཅད་པའི་རྒྱལ་
བོའི་ལམ་ལུགས་སྲིད་དབང་སྒྲིག་གཞི་ལག་བསྟར་དུ་གཏོང་བཞིན་ཡོད་པ་ལྟ་
བུའོ། །གོང་བཤད་ལྟར་རྒྱལ་ཁབ་ཀྱི་ལམ་ལུགས་མི་ཉམས་པའི་ཐབས་དམ་པ་
ནི་སྲིད་དབང་ཕྱི་རྒྱལ་བའི་མིའི་ལག་ཏུ་ཤོར་མི་རུང་བ་དེ་རེད། ཨ་མེ་རི་ཁར་
མཚོན་ན་རྒྱལ་བོ་ནི་ངེས་པར་ཡུལ་དེ་གར་སྐྱེས་བའི་མིའི་ཁྲོད་ནས་གདམ་དགོས་
ལ། དེ་ཡང་རྒྱལ་ཁབ་རང་ཉིད་ཀྱི་ཆབ་སྲིད་ངེས་པར་རང་ཉིད་ཀྱི་མིས་དོ་
དམ་བྱེད་དགོས་པར་དགོངས་པ་སྨོས་མ་དགོས་སོ། །
གསུམ་པ། ཁྲག་རྒྱུད་ཅེས་པ་ནི་ནུབ་གླིང་བའི་སྐད་ཆreign ཟེར་ཞིང་།
དེ་ནི་རྒྱལ་བོ་ཡབ་སྲས་ཀྱི་ཁྲག་འབྲེལ་མི་ཆད་པར་བརྒྱུད་པའི་དོན་ཡིན།
འཛམ་གླིང་གི་རྒྱལ་ཁབ་སོ་སོའི་གོམས་སྲོལ་མི་འདྲ་བའི་དབང་གིས་རྒྱལ་བོའི་
རྒྱལ་ཚབ་ཏུ་དབང་བསྐུར་བ་ལ་ལ་ལར་སྐྱེས་པ་ཁོ་ན་དང་། ལ་ལར་ཕོ་མོ་གང་
རུང་ཁྱད་མེད། ལ་ལའི་རྩ་ཁྲིམས་སུ་སྲས་མེད་ན་གཅེན་གཅུང་གང་རུང་གིས་
དང་། དེ་མེད་ན་ཉེ་དུའི་ཁྲོད་ནས་ཆེས་ཉེ་བ་ཡང་འཇོག་ཆོག་པར་བཤད།
རྒྱལ་བོའི་ཆབ་སྲིད་ལག་བསྟར་བགྱིད་པའི་ནུབ་གླིང་རྒྱལ་ཁབ་རྣམས་སུ་ཁྲག་
རྒྱུད་ལ་ཧ་ཅང་མཐོང་ཆེན་བྱེད། དེ་བས་ན། ལོ་རྒྱུས་སྟེང་དེའི་དོན་དུ་
གཡུལ་འཐབ་བྱུང་བའང་མི་ཉུང༌། སྐབས་འགར་རྒྱལ་ཁབ་ཀ་པའི་རྒྱལ་བོ་
འདས་རྗེས་རྒྱུད་འཛིན་གྱི་སྲས་མེད་ཚེ། རྒྱལ་ཁབ་ཁ་པའི་རྒྱལ་བོ་དེའི་ཉེ་
འབྲེལ་ཧ་ཅང་ཐག་ཉེ་བ་ཞིག་ཡིན་ན། དེས་རྒྱལ་ཁབ་ཀ་པ་དང་ཁ་པ་གཉིས་
ཀའི་རྒྱལ་བོ་བྱེད་པའང་བྱུང་མྱོང་། ཡོ་རོབ་གླིང་ན་དེ་འདྲའི་སྲོལ་མཆིས་ཀྱང་
ཀྲུང་གོ་དང་འཇར་པན་ན་ད་སྔ་མེད་དོ། །དེ་ལྟར་རྒྱལ་ཁབ་གཉིས་ལ་རྒྱལ་བོ་
གཅིག་བྱས་ཀྱང་རང་ཉིད་ཀྱི་རྒྱལ་ཁབ་ཀྱི་ལམ་ལུགས་དང་སྲིད་རྒྱུད་ལ་གནོད་པ་
ཅུང་ཟད་ཀྱང་མེད་དོ། །
གོང་གླེང་ལྟར་རྒྱལ་ཁབ་ཀྱི་ལམ་ལུགས། སྲིད་རྒྱུད་དང་ཁྲག་རྒྱུད་ཕན་
ཚུན་བར་འབྲེལ་བ་མེད་དེ། སྐབས་འགར་ཁྲག་རྒྱུད་མ་འགྱུར་ཡང་སྲིད་རྒྱུད་
འགྱུར་བ་དཔེར་ན་དབྱིན་ཇིའི་ཆབ་སྲིད་བཅོས་བསྒྱུར་ལྟ་བུ་དང་ཧྥ་རན་སེའི་ཆཱ་
ལའེ་མཱན་རྒྱལ་རབས་ལྟ་བུ་ཡིན་ལ། ད་རུང་སྲིད་རྒྱུད་འགྱུར་ལ་རྒྱལ་ཁབ་ཀྱི་
ལམ་ལུགས་མི་འགྱུར་དཔེ་ཆེས་མང་། ཡང་རྒྱལ་ཁབ་ཀྱི་ལམ་ལུགས་འགྱུར་ལ་
ཁྲག་རྒྱུད་མི་འགྱུར་བ་དཔེར་ན་དབྱིན་ཇི་བ་དང་ཧོ་ལཱན་པས་ཨ་ཤེ་ཡའི་གླིང་གི་
ཡུལ་མང་པོ་དབང་དུ་བཅད། ཡིན་ཀྱང་འགོ་བ་རྣམས་སྔར་གྱི་དེ་རང་སོར་
རྒྱུན་འཇགས་སུ་བཞག་ནའང་། དབྱིན་ཧོའི་སྲིད་དབང་གིས་དེ་གའི་གཉུག་
མའི་སྡོད་མི་རྣམས་ལ་དབང་བསྒྱུར་བ་བཞིན་ནོ། །
འཇར་པན་ནི་གདོད་མ་ནས་བཟུང་རྒྱལ་ཁབ་ཀྱི་ལམ་ལུགས་འགྱུར་མ་
མྱོང་ལ། ཡིན་ནའང་སྲིད་རྒྱུད་ལ་ཐེངས་མང་པོར་འགྱུར་བ་བྱུང་། འོ་ན་
སྲིད་རྒྱུད་ལ་དེ་འདྲའི་འགྱུར་བ་བྱུང་ཡང་རྒྱལ་ཁབ་ཀྱི་ལམ་ལུགས་ཇི་ལྟར་མ་
འགྱུར་ཞེ་ན། དེ་ནི་འཇར་པན་གྱི་ཆབ་སྲིད་ལ་དབང་མཛད་ཚང་མ་སྐད་ཆ་
དང་གོམས་གཤིས་མཐུན་པའི་འཇར་པན་གྱི་མི་འབའ་ཞིག་ཡིན་པས་རེད་དོ། །
ཡིན་ནའང་། འདིར་ཁོ་བོ་མགོ་འཐོམས་པ་ཞིག་ནི་སྤྱི་ཚོགས་གླེང་་་་
ཕྱོགས་ཀྱིས་ཆེད་དུ་ཁྲག་རྒྱུད་གཅིག་པུ་ལ་དོ་སྣང་བྱེད་པ་ལས་ཧ་ལམ་རྒྱལ་ཁབ་
ཀྱི་ལམ་ལུགས་དང་ཁྲག་རྒྱུད་མཉམ་བསྲེས་བྱས་འདུག དེ་བས་ན་ཕྱོགས་
གཅིག་གཙིགས་ཆེན་དུ་འཛིན་ཀྱང་ཕྱོགས་ཅིག་ཤོས་སྣང་མེད་དུ་ཤོར་བའི་སྐྱོན་
བྱུང་བ་རེད། སྤྱིར་རང་རེ་རྒྱལ་ཁབ་ཀྱི་རྒྱལ་རྒྱུད་དང་རྒྱལ་ཁབ་ཀྱི་ལམ་ལུགས་
ཐུན་མོང་དུ་ད་ལྟའི་བར་བསྲིངས་ནུས་པར་གྱུར་པ་ནི་འཛམ་གླིང་སྟེང་ཆེས་
དཀོན་པ་ཞིག་སྟེ། འདི་ལའང་རྒྱལ་ཁབ་ཀྱི་ལམ་ལུགས་ཤིག་རེད་ཟེར་ན་ཆོག་
གོ། འོན་ཏེ་གལ་སྲིད་ཞིབ་ཏུ་དཔྱད་དེ་བཤད་ན། རྒྱལ་རྒྱུད་མ་ནུབ་པར་
གནས་ཐུབ་པ་ནི་རྒྱལ་ཁབ་ཀྱི་ལམ་ལུགས་མ་ཤོར་བའི་མཚོན་རྟགས་རིགས་ཤིག་
རེད། མི་ལུས་ལ་དཔེ་བཞག་ན། རྒྱལ་ཁབ་ཀྱི་ལམ་ལུགས་ནི་ལུས་ཕུང་དང་།
རྒྱལ་རྒྱུད་ནི་མིག་ལྟ་བུ་སྟེ། མིག་ལ་བལྟས་ན་མི་དེ་ཤི་ཡོད་མེད་རྟོགས་ཐུབ།
ཡིན་ན་ཡང་ལུས་ཕུང་བདེ་ཐང་གི་ཆེད་མིག་ཁོ་ན་ལས་ལུས་ཡོངས་རྫོགས་མི་
བསྲུང་བ་ག་ལ་འགྲིག གལ་ཏེ་ལུས་ཡོངས་ཀྱི་དྲོད་ཡལ་བའི་ཚེ། མིག་་་་
གིའང་མདངས་ཤུགས་ཀྱིས་ཉམས་འགྲོ། ཡང་ན་ལུས་དབང་ཉམས་ཀྱང་མིག་
ཙམ་བགྲད་པ་རྒྱུ་མཚན་དུ་བྱས་ནས་མི་ཁ་ཅིག་དེ་གསོན་པོར་འདོད་མཁན་ཡང་
མེད་མི་སྲིད། དབྱིན་ཇི་བས་ཨ་ཤེ་ཡ་ཤར་མའི་རྒྱལ་ཁབ་རྣམས་ལ་དབང་
བསྒྱུར་དུས། མི་ཉུང་བ་ཞིག་ནི་ལུས་ཕུང་བསད་དེ་མིག་འབྲས་བསྲུང་བ་ཡིན་
འདུག་གོ།
སྔར་བྱུང་ལོ་རྒྱུས་གཞི་བགྱིས་ན། ཁྲག་རྒྱུད་བསྲིང་བར་བྱེད་པ་ནི་ཆེས་
དཀའ་བའི་གནས་ཤིག་མ་ཡིན་ཏེ། ཧོའི་ཇའོ་དུས་རབས་ནས་བཟུང་ལྷོ་བྱང་
མའི་རྒྱལ་རབས་ཀྱི་གནས་ཚུལ་རྣམས་ཀྱིས་རྟོགས་ཐུབ་ཅིང་། རྒྱལ་ཁབ་ཀྱི་
ལམ་ལུགས་ནི་རྒྱལ་ཁབ་ཀྱི་རྩ་བ་དང་། སྲིད་རྒྱུད་དང་ཁྲག་རྒྱུད་ནི་དེ་དར་
རྒུད་ལ་རག་ལས་འདུག་པས། འཇར་པན་གྱི་མི་རྣམས་ཀྱི་དེང་སྐབས་ཀྱི་་
འགན་འཁུར་གཙོ་བོ་ནི་རྒྱལ་ཁབ་ཀྱི་ལམ་ལུགས་སྲུང་སྐྱོབ་བྱེད་པ་ཡིན་ལ། དེ་
སྲུང་སྐྱོབ་ཐུབ་ན་རྒྱལ་ཁབ་ཀྱི་སྲིད་དབང་མི་ཤོར་སྟབས། དེའི་ཆེད་དུ་ཐོག་
མར་ངེས་པར་དུ་མི་རྣམས་ཀྱི་བློ་གྲོས་ཀྱི་རྩལ་ཇེ་མཐོར་གཏོང་དགོས། དེའི་
ཐབས་མང་ནའང་ཐོག་མར་གོམས་སྲོལ་རྙིང་བར་ཞེན་འཐོམས་བྱེད་པ་དོར་
ནས་ནུབ་གླིང་ཤེས་རིག་གི་བསམ་བློ་བསུ་དགོས་པ་དེ་ཡིན་ནོ། །ཕོ་མོ་འབྱུང་བ་
ལྔའི་གཞུང་ལུགས་ལ་མགོ་རྨོངས་པ་གཙང་དག་མ་བྱས་ན། ནམ་ཡིན་ཀྱང་
ཚན་རིག་ཞིབ་འཇུག་གི་ལམ་ཆེན་ལ་བསྐྱོད་པའི་གོ་སྐབས་ཡོད་མི་སྲིད། མི་
ཞེས་པའང་དེ་ལྟར་ཡིན་ཏེ་གོམས་སྲོལ་ངན་པའི་རྒྱ་ལས་མ་གྲོལ་ན། མི་དང་
མིའི་བར་གྱི་འབྲེལ་བ་ཇེ་བཟང་དུ་གཏོང་མི་ཐུབ། ནམ་ཞིག་གི་ཚེ་ངོ་མས་
རྨོངས་དད་ཀྱི་སྲོལ་ངན་པ་ལས་ཐར་ཅིང་གོ་རྟོགས་སད་པའི་གནས་སུ་བསླེབས་
ཏེ། རྒྱལ་ཡོངས་མི་དམངས་ཀྱི་བློ་གྲོས་ལ་བརྟེན་ནས་རྒྱལ་ཁབ་ཀྱི་བདག་
དབང་ལ་སྲུང་སྐྱོབ་བྱས་ཏེ། རྒྱལ་ཁབ་ཀྱི་ལམ་ལུགས་ཀྱི་རྨང་གཞི་འཇོག་ཐུབ་
ན། ད་རུང་ཅི་ཞིག་ལ་འཇིགས་དགོས་སམ། རྒྱལ་རྒྱུད་ཀྱི་རྒྱུན་བསྲིང་བ་ནི་
དེ་བས་ཆེས་སླ་མོ་ཞིག་སྟེ། གནམ་འོག་གི་ཤེས་ཡོན་ཅན་རྣམས་ལ་འདྲི་རྒྱུ་
ཞིག་ནི་བློ་དཀར་གཞུང་དྲང་ལས་རེ་བ་གཞན་མེད་དམ། བློ་དཀར་གཞུང་
དྲང་ནི་ངན་པ་ཞིག་མ་ཡིན་པ་བཤད་མ་དགོས་ཀྱང་། གལ་ཏེ་གཞུང་དྲང་
བྱེད་ན་རྒྱ་ཆེན་པོའི་སྒོས་བྱེད་དགོས། རྒྱལ་རྒྱུད་རྒྱུན་བསྲིང་འདོད་ན་ངེས་
པར་རྒྱལ་རྒྱུད་ཀྱི་རྒྱུན་བསྲིང་བ་ལ་ལེགས་ཆ་བསྐྲུན་དགོས། རྒྱལ་ཁབ་ཀྱི་ལམ་
ལུགས་སྲ་བརྟན་མིན་ན་ཁྲག་རྒྱུད་དེ་འདྲ་མདངས་དང་ལྡན་པ་ཞིག་ཡོང་མི་སྲིད།
དེར་བལྟས་ན། ནུབ་གླིང་ཤེས་རིག་ཚུར་བསུ་བའི་ལམ་ཁོ་ནར་བརྟེན་ན་ད་
གཟོད་ང་ཚོའི་རྒྱལ་ཁབ་ཀྱི་ལམ་ལུགས་བརྟན་པོར་འགྲོ་ཞིང་། ང་ཚོའི་རྒྱལ་
རྒྱུད་ཀྱི་གཟི་འོད་སྤྲས་པ་ཡིན་ནོ། །
གོང་དུ་བཤད་པ་ལྟར་སྲོལ་རྙིང་གི་རྨོངས་བྲིད་ལས་ཐར་དགོས་ལ།
རྨོངས་བྲིད་ཅེས་པའི་ཐ་སྙད་འདིའི་གོ་དོན་ནི་ཤིན་ཏུ་ཆེ། འཇིག་རྟེན་སྟེང་
ཆོས་རྣམས་ལ་རྨོངས་བྲིད་སྣ་ཚོགས་ཡོད་ཅིང་། ད་ལྟ་ཁོ་བོས་ཐོག་མར་སྲིད་
གཞུང་གི་ཕྱོགས་ནས་གྲོས་དཔྱོད་བྱེད་འདོད་དེ། དེ་ཡང་སྲིད་གཞུང་གི་་་
དབང་ཐང་ངོ་མ་དང་དབང་ཐང་བཅོས་མའི་ཁྱད་པར་གྱི་སྟེང་ནས་གསལ་་
བཤད་བྱས་ན། སྤྱིར་ཆོས་རྣམས་ཀྱི་ཕན་གནོད་གྲོས་བསྡུར་བྱེད་དུས། དེའི་
དམིགས་ཡུལ་གལ་ཏེ་ཐོག་མར་གཏན་འབེབས་མ་བྱས་ན་མཇུག་སྡོམ་འགོད་རྒྱུ་
ཧ་ཅང་དཀའ། ཁང་བ་ནི་ཆར་ཆུ་འགོག་བྱེད་དང༌། སྟོད་གོས་ནི་གྲང་རླུང་
འགོག་བྱེད་ཡིན་པ་ལྟར་བྱ་བ་ཐམས་ཅད་ལ་དམིགས་ཡུལ་ཞིག་ཡོད་ལ། ཡིན་
ནའང་ཡུན་རིང་ཙམ་འདས་པས་ཆོས་རྣམས་ཀྱི་དོན་དངོས་ཀྱི་ཡོན་ཏན་བརྗོད་
དེ། དེའི་རང་བཞིན་དོ་གལ་དུ་འཛིན་པ་ལས་དོན་དངོས་ཀྱི་ཡོན་ཏན་་་་་་
གཙིགས་ཆེན་བྱེད་མི་ཤེས། རྒྱུ་མཚན་དེ་བས་ན་སྒྲིག་བཟོ་དང་མཛེས་སྤྲས་
ཙམ་གཉེར་བའམ། ཡང་ན་དགའ་ཞེན། སེམས་འཁོར་དང་ཐ་ན་གནོད་པ་
གཞན་ཡོད་མེད་མི་ལྟ་བར་མཐའ་གཅིག་ཏུ་དགའ་བོ་བྱེད་པ་སོགས་ནི་རྨོངས་
བྲིད་ལགས་ལ། འཇིག་རྟེན་སྟེང་འབྱུང་བའི་རྫུས་སྤྲས་ཀྱི་ཁུངས་ཀྱང་དེ་ཡིན་
ནོ། །
འཛམ་གླིང་གི་རྒྱལ་ཁབ་སོ་སོས་གནས་གང་ན་ཡོད་ཀྱང་ཐོག་མར་སྲིད་
གཞུང་བཙུགས་ཤིང་རྒྱལ་ཁབ་ཀྱི་སྒྲིག་སྲོལ་གཏན་འབེབས་བྱེད་པའི་ཚེ།
ཀུན་གྱིས་རྒྱལ་ཁབ་ཀྱི་སྲིད་དབང་རྒྱུན་སྐྱོང་གི་ཕྱིར་རྒྱལ་ཁབ་ཀྱི་ལམ་ལུགས་སྲུང་
སྐྱོབ་བྱེད་ལ། སྲིད་བང་སྲུང་སྐྱོབ་བྱེད་ན་ངེས་པར་དབང་ཐང་མེད་ཐབས་
མེད་ཅིང་། དེ་འདྲའི་དབང་ཐང་ལ་སྲིད་གཞུང་གི་དབང་ཐང་ངོ་མ་ཞེས་ཟེར།
སྲིད་གཞུང་གི་ཡོན་ཏན་ནི་དེ་འདྲའི་དབང་ཐང་ལག་བསྟར་བྱེད་པ་ཡིན་ནོ།
གདོད་མའི་དུས་རབས་སུ། མི་དམངས་རྣམས་གནས་ལུགས་ལ་རྨོངས་ཤིང་།
ཆོས་རྣམས་ཀྱི་ཕྱིའི་སྣང་ཚུལ་ལ་འཇིགས་དགོས་པ་ཙམ་ལས་མི་ཤེས་པས། མི་
དམངས་དབང་འོག་ཏུ་འཇུག་པའི་ཐབས་ལ་དེ་འདྲའི་གནས་ཚུལ་གཞི་བྱས་ཏེ་
གནས་ལུགས་ལས་གཞན་པའི་ཟིལ་ཤུགས་སྤྱོད་དགོས་ལ། དེ་འདྲའི་ཟིལ་
ཤུགས་ལ་སྲིད་གཞུང་གི་དབང་ཐང་བཅོས་མ་ཟེར། དེ་འདྲའི་དབང་ཐང་
བཅོས་མ་ནི་གནས་བབ་དེའི་མི་སེམས་འགུག་པར་བགྱིས་པའི་དབང་ཐང་ཞིག་
གོ། འོན་ཀྱང་མི་དམངས་ཀྱི་ཕྱོགས་སུ་བསྡད་དེ་བཤད་ན། སྐབས་བབ་
དེར་འགྲོ་བ་མི་ནི་རིགས་མཐུན་ནང་ཕན་ཚུན་གསོད་འཐབ་བྱེད་པའི་འཇིག་
རྟེན་ལས་གྲོལ་མ་ཐག་པ་ཡིན་ལ། རིམ་གྱིས་ཞི་དུལ་བྱེད་པ་བསླབ་ཤེས་པ་
ཙམ་ཡིན་སྟབས། དེ་འདྲའི་ཐབས་ཤེས་ལ་གཤེ་གཤེ་གཏོང་དགོས་དོན་མེད།
ཡིན་ཀྱང་འགྲོ་བ་མིའི་ལྷན་སྐྱེས་ཀྱི་རང་བཞིན་ལ་བལྟས་ན། དབང་འཛིན་གྱི་
མི་ཐམས་ཅད་འདྲ་སྟེ་དབང་ཤེད་ལ་མགོ་འཁོར་ཞིང་ཐ་ན་ཧམ་ཤེད་གང་འདོད་
བྱེད། དབང་ཆ་ཆེན་པོ་ལག་སོན་བྱུང་བའི་མི་དེ་དག་གིས་དབང་ཐང་བཅོས་
མ་བཀོལ་ནས་དབང་ཆའི་སྣེ་ཐོབ་ཕྱིན། དབང་ཐང་བཅོས་མར་བརྟེན་ནས་
སྔར་བས་དབང་ཐང་བཅོས་མ་དེ་རྒྱ་བསྐྱེད་ཅིང་། ཕལ་ཆེར་དབང་ཐང་་
བཅོས་མས་མི་ལ་དབང་ཐང་བཅོས་མ་ཚད་མེད་འདོན་འཇུག་པར་བྱེད། དེ་
ལྟར་དུས་ཡུན་རིང་པོ་འདས་པ་ན་མཐར་དབང་ཐང་བཅོས་མ་གཞི་བྱས་ཏེ་སྲིད་
གཞུང་གི་སྒྲིག་སྲོལ་ཚུགས་ཤིང་། དུས་ཕྱིས་སྒྲིག་སྲོལ་དེ་ཇེ་མཛེས་སུ་གཏོང་ལ་
མི་རྣམས་དེར་མགོ་འཁོར་བས། དོན་དངོས་ཀྱི་ཕན་ནུས་སྣང་མེད་དུ་གྱུར་
ཅིང༌། མཛེས་ཆས་སྤྲས་པའི་ཕྱིའི་རྣམ་པ་མཐོང་བ་ཙམ་གཞི་བྱས་ནས་གསེར་
གཡུར་རློམ་ཞིང་དེ་ལ་ཆགས་ཞེན་དང་སྲུང་གཉེར་བགྱིད་ལ། འོན་ཏེ་ཕན་
གནོད་ཐོབ་ཤོར་གཞན་པ་དག་སྣང་མེད་དུ་སྟོར་བ་དང་། དེ་དང་དུས་མཐུན་
ད་རུང་རྒྱལ་བོ་དང་མི་དམངས་རིགས་མི་མཐུན་པར་བལྟས་ནས་བཙན་གྱིས་
ཁྱད་པར་ཕྱེ་ཞིང་། དཔོན་པོའི་རིམ་པ། གྱོན་ཆས་འདོགས་ཆ། ཡི་གེ་
དང་སྐད་ཆ་སོགས་མཆོག་དམན་གྱི་སྒྲིག་སྲོལ་གཏན་འབེབས་གནང་། ཀྲོའུ་
ཐང་སྐབས་ཀྱི་གུས་ལུགས་ཆོ་ག་ནི་དེ་དག་ལས་མ་འདས་སོ། །གཞན་ད་རུང་མི་
ཁ་ཅིག་རྒྱལ་བོ་ནི་གནམ་གྱིས་བསྐོས་པར་བཤད་པ་དང་། ལྷས་དབང་བསྐུར་
བར་བཤད་པ་སོགས་ཁུངས་མེད་མདོ་མེད་ཀྱི་གཏམ་གཞི་བྱས་ནས་རིམ་གྱིས་ལྷ་
དབང་སྲིད་གཞུང་ཟེར་བ་འདི་བྱུང་བ་རེད། འདི་ནི་སྲིད་གཞུང་ལ་ངེས་ལྡན་
གྱི་དབང་ཐང་ངོ་མའི་དོན་སྙིང་དྲུངས་ནས་བརྗེད་ཅིང་། དབང་ཐང་བཅོས་
མའི་ཁུངས་ལུང་མེད་པའི་སྤྱོད་ཚུལ་ལ་མགོ་འཐོམས་པ་རེད་ཅེས་བཤད་ཆོག
བདེན་རྫུན་གྱི་ཁྱད་པར་ཡང་གནད་འདིར་ཐུག་འདུག་གོ།
དེ་འདྲའི་ཚུལ་མིན་ལུགས་འཆལ་གྱི་བྱ་བ་གནའ་སྔ་མོའི་དུས་དབང་ཆ་
འཛིན་ཐབས་ཀྱི་བཀོད་པ་ཞིག་ཡིན་པ་བཤད་མ་དགོས་ཤིང་། ཡིན་ནའང་
མིའི་བློ་གྲོས་གོང་འཕེལ་དུ་སོང་བ་དང་བསྟུན་དེ་འདྲའི་དབང་ཐབས་སྤྱོད་མི་
རུང་ལ། ད་ལྟའི་ཤེས་རིག་དར་བའི་འཇིག་རྟེན་གྱི་ནང་གྱོན་ཆས་གཟབ་སྤྲས་
དང་། ཡཱ་མོན་བརྗིད་ཆགས་ཀྱིས་མི་རྣམས་ཀྱི་ཡིད་འདྲེན་མི་ཐུབ། དེ་བས་
ན་ཁུངས་མེད་ཚུལ་འཆལ་གྱི་ཐབས་ཀྱིས་བཙན་བསྐུལ་ཡང་གཏན་ནས་སྤྱོད་མི་
འོས་སོ། །མི་དམངས་རྣམས་དབང་དུ་བསྡུ་ན་ངེས་པར་གནས་ལུགས་འབའ་
ཞིག་གཞི་བྱས་ཏེ་ཁྲིམས་སྲོལ་གཏན་ལ་ཕབ་ཅིང་། དེ་ནས་ཆབ་སྲིད་དང་
ཁྲིམས་ལུགས་ཀྱི་དབང་ཐང་ལ་བརྟེན་ནས་ཁོ་ཚོར་བརྩི་བསྲུང་བྱེད་དུ་འཇུག་
དགོས། ད་སྐབས་མི་དམངས་ཀྱི་ཀུན་སྤྱོད་ཇེ་བཟང་དང་གོ་རྟོགས་ཇེ་མཐོར་
སོང་ནས་ཆབ་སྲིད་ཀྱི་སྟེང་ནས་དོན་དངོས་ཀྱི་དབང་ཐང་ཐོབ་པ་རེད། འདི་
ནི་རྒྱལ་ཁབ་ལ་མཚོན་ན་དགའ་འོས་པའི་གནས་ཤིག་མ་ཡིན་ནམ། ཡིན་ཀྱང་
དུས་ད་ལྟར་ངོ་མ་དོར་ནས་བཅོས་མར་ཞུགས་ཏེ་མཐའ་གཅིག་ཏུ་ཕྱིའི་རྣམ་པ་
སྤྲས་ན། ། མི་རྣམས་ཀྱི་མ་རིག་པ་ཇེ་མཐུག་ཏུ་གཏོང་བ་ཙམ་ལས་གཞན་
མེད་ལ། གལ་ཏེ་དབང་ཐང་བཅོས་མ་མཁྲེགས་འཛིན་བྱེད་དགོས་ཟེར་ན།
ཐབས་གང་མཆིས་ཀྱིས་མི་དམངས་གདོད་མའི་དུས་རབས་ཀྱི་རྨོངས་མུན་གྱི་
ཀློང་དུ་ཕྱིར་འདེད་བྱས་པ་ཁོ་ནའོ། །གལ་ཏེ་དེ་ལྟར་རྨོངས་མུན་གྱི་གནས་སུ་
ཕྱིར་ཕྱིན་ན་ཆབ་སྲིད་ཀྱི་སྟོབས་ཤུགས་ངེས་པར་རིམ་གྱིས་ཉམས་རྒུད་དུ་འགྲོ་བ་
བཤད་མ་དགོས། ཆབ་སྲིད་ཀྱི་སྟོབས་ཤུགས་ཉམས་ཚེ་རྒྱལ་ཁབ་ཀྱང་རྒྱལ་
ཁབ་ཏུ་འགྱུར་མི་སྲིད། རྒྱལ་ཁབ་རྒྱལ་ཁབ་ཏུ་མ་གྱུར་ན་རྒྱལ་ཁབ་ཀྱི་ལམ་
ལུགས་ཟེར་བའང་རྩ་བ་མེད་པའི་རྩེ་མོ་བཞིན་ནོ། །དེ་ནི་སྤྱིར་རྒྱལ་ཁབ་ཀྱི་ལམ་
ལུགས་སྲུང་སྐྱོབ་བྱེད་པར་འདོད་ཀྱང་དེ་ལས་ལྡོག་ནས་དེ་མེད་བརླག་ཏུ་གཏོང་
བ་ཡིན་ནོ། ། མདོར་ན། རྒྱལ་ཁབ་ཀྱི་ལམ་ལུགས་ནི་ཤེས་རིག་དར་བས་་་་
གནོད་མི་སྲིད་ཅིང་། དོན་དུ་ནི་ཤེས་རིག་གི་དཔལ་ལ་ཇི་ལྟར་བརྟེན་ན་ལམ་
ལུགས་དེ་ལྟར་ཇེ་བཟང་ཇེ་འཐུས་སུ་འགྲོ་ངེས་སོ། །
འཛམ་གླིང་སྟེང་རྒྱལ་ཁབ་གང་གི་འབངས་མི་ཡིན་ཀྱང་སྲོལ་རྙིང་ལ་མགོ་
འཐོམས་པ་ཞིག་ཡིན་ཚེ། ངེས་པར་དུ་ཁོ་ཚོའི་ལོ་རྒྱུས་ཇི་ལྟར་རིང་ཚུལ་སོགས་
ལ་འུད་བསྟོད་བྱེད་རྒྱུརྒྱུར་འོའོས་ཤིང་། ལོ་རྒྱུས་ཇི་ལྟར་རིང་ན་དེ་ལྟར་རྩིས་་་
མཐོང་ཡང་ཆེ་ལ། དེ་ལྟ་བུའི་མཚན་གཞིའང་མང་མོད། འོན་ཏེ་འཇིག་
རྟེན་སྟེང་གི་ཆོས་གང་ཡིན་ཀྱང་ཡུན་རིང་དང་རྙིང་བ་ཡིན་པ་ཙམ་གྱིས་དེ་ལ་
རིན་ཐང་ཆེ་བའི་ངེས་པ་ག་ལ་ཡོད།
གོང་སོང་ལྟར་རང་རྒྱལ་གྱི་རྒྱལ་རྒྱུད་ནི་རྒྱལ་ཁབ་ཀྱི་ལམ་ལུགས་དང་ཕན་
ཚུན་འབྲལ་ཐབས་བྲལ་བའི་ངང་ད་ལྟའི་བར་བསྲིང་ཐུབ་བྱུང་ཞིང་། དེ་ནི་
འཛམ་གླིང་ཐོག་གཏན་ནས་བྱུང་མ་མྱོང་བ་ཞིག་གོ། དེ་ལྟར་རྒྱལ་རྒྱུད་དང་
རྒྱལ་ཁབ་ཀྱི་ལམ་ལུགས་གཉིས་མཉམ་དུ་མཆིས་པ་ཞིག་ཡིན་ལ། འོན་ཀྱང་
རྙིང་ཞེན་བག་འཁུམ་གྱི་རྒྱ་ལ་མ་ཞུགས་པར་ངེས་པར་དེ་བཀོལ་སྤྱོད་བྱས་ནས་
མདུན་དུ་བསྐྱོད་ཅིང་། གལ་ཏེ་དེ་ལྟར་བྱས་པ་འོས་འཚམ་བྱུང་ཚེ་འབྲས་
བུའང་རྒྱ་ཆེར་སྨིན་ངེས། དེར་བརྟེན། རྒྱལ་རྒྱུད་དང་རྒྱལ་ཁབ་ཀྱི་ལམ་
ལུགས་མཉམ་འཛོམས་བྱུང་བའི་བཟང་ཆ་གནའ་ནས་ང་ཚོའི་རྒྱལ་ཁབ་ལ་ཡོད་
པས་མིན་ཏེ། འོ་ན་གང་ཡིན་ཟེར་ན། དེ་ཡོད་པས་རང་རྒྱལ་གྱི་སྲིད་དབང་
རྒྱུན་འཁྱོངས་དང་ཤེས་རིག་གོང་འཕེལ་ལ་བསྐུལ་མ་ཐེབས་པས་ཡིན་ནོ། །གལ་
ཏེ་དེ་ཤེས་རིག་གི་དཔལ་དང་མི་འཚམ་ས་ཡོད་ཚེ། དེའི་རྒྱུ་མཚན་ངེས་པར་
གོམས་སྲོལ་རྒྱུན་འཇགས་སུ་སོང་བར་བརྟེན་ནས་བྱུང་བའི་རྫུས་སྤྲས་རྨོངས་
བྲིད་ཀྱིས་བཟོས་པ་བཤད་མ་དགོས། གལ་ཏེ་དེའི་རྫུས་སྤྲས་དང་རྨོངས་བྲིད་
དོར་ནས་དོན་དངོས་ཀྱི་ཕན་ནུས་བཞག་ཅིང་། ཁད་ཀྱིས་ཆབ་སྲིད་ཀྱི་རྣམ་པ་
བཅོས་བསྒྱུར་ཐུབ་ན། རྒྱལ་ཁབ་ཀྱི་ལམ་ལུགས། སྲིད་རྒྱུད་དང་ཁྲག་རྒྱུད་
གསུམ་ད་གཟོད་ཕན་ཚུན་གནོད་བྱེད་དུ་མི་འགྲོ་བར་དེང་རབས་ཀྱི་ཤེས་རིག་
དང་དུས་ཡུན་རིང་པོར་མཉམ་དུ་གནས་ཐུབ་སྟེ། དཔེར་ན། ད་ལྟའི་ཨུ་རུ་
སུས་གལ་ཏེ་དེ་རིང་ཆབ་སྲིད་བསྒྱུར་བཅོས་བྱས་ཏེ་སང་ཉིན་དབྱིན་ཇིའི་རང
མོས་སྤྱོད་ལམ་ལ་ལད་མོ་བྱས་ན་དོན་ཐོག་ནས་འགྲུབ་དཀའ་ལ། དེར་མ་ཟད་
མྱུར་གྱིས་རྒྱལ་ཁབ་ལ་ཆག་སྒོ་འདྲེན་སྲིད་དོ། །དེ་ལྟར་བཤད་དགོས་དོན་གང་
ཡིན་ཞེ་ན། ཨུ་རུ་སུ་དང་དབྱིན་ཇིའི་ཤེས་རིག་གོང་འཕེལ་གྱི་ཚད་གཞི་མི་
འདྲ་བས།། ད་ལྟའི་ཨུ་རུ་སུར་ད་ལྟའི་ཆབ་སྲིད་ལག་བསྟར་བྱས་ན་རང་ཉིད་
ཀྱི་ཤེས་རིག་གི་ཚད་དང་མཐུན་ལ། ཡིན་ནའང་ཨུ་རུ་སུས་སྲོལ་རྙིང་མཁྲེགས་
འཛིན་བྱས་ནས་ཤེས་རིག་གི་ཐོབ་ཤོར་ལ་མི་ལྟ་བར་མཐའ་གཅིག་ཏུ་སྔར་ཡོད་
ཆབ་སྲིད་བཀུར་དགོས་པའང་ཁོ་བོའི་འདོད་ཚུལ་ག་ལ་ཡིན་ཏེ། ཁོ་བོས་ནི་
ཤེས་རིག་གི་དར་ཚུལ་ལ་ཞིབ་ཏུ་གཞིགས་ཏེ། ཤེས་རིག་མདུན་དུ་འཕེལ་བ་
དང་སྦྲགས་ཆབ་སྲིད་ཀྱང་དེར་བསྟུན་གྱིས་མདུན་དུ་ཆས་ནས། ཤེས་རིག་
དང་ཆབ་སྲིད་ཀྱི་གོམ་འགྲོས་གཅིག་མཐུན་ཡོང་བར་བྱེད་འདོད་ཙམ་སྟེ།
འདིའི་སྐོར་ལེའུ་གསུམ་པར་ཅུང་གསལ་བས་དེར་གཟིགས་པར་ཞུའོ། །

ལེའུ་གསུམ་པ། ཤེས་རིག་གི་གོ་དོན་བཤད་པ།

གོང་གླེང་མུ་མཐུད་དུ་བརྗོད་ན། ད་ནི་ངེས་པར་ནུབ་གླིང་ཤེས་རིག་གི་
འབྱུང་ཁུངས་བརྗོད་པར་བྱ་དགོས་ཤིང་། འོན་ཏེ་འདི་དག་གི་དོན་མ་གླེང་
བའི་གོང་རོལ་དུ། ཐོག་མར་ཤེས་རིག་ཅེས་པ་ནི་མཐར་གཏུགས་ན་ཇི་འདྲ
ཞིག་ཡིན་པ་གསལ་རྟོགས་དགོས་ལ། འདིའི་ཐད་བཤད་ཚུལ་སྣ་ཚོགས་ཀྱི་
རྩོད་གླེང་སྔོན་བྱོན་དམ་པ་དག་གི་ཁྲོད་མང་ཙམ་བྱུང་མྱོང་བ་དང་། དེ་ལྟར་
བྱུང་བའི་རྒྱུ་མཚན་ཡང་མདོར་ན་ཤེས་རིག་གི་གོ་དོན་ལ་སྒྲ་ཡངས་འཇུག་དང་
དོག་འཇུག་གཉིས་ཀྱི་གོ་བ་ཡོད་པས་རེད། ཐོག་མར་ཤེས་རིག་གི་གོ་དོན་སྒྲ་
དོག་འཇུག་གི་དབང་དུ་བཏང་ནས་བཤད་ན། མིའི་ཤུགས་ཀྱིས་འགྲོ་བ་མིའི་
རིགས་ཀྱི་དགོས་མཁོའི་དངོས་ཆས་ཇེ་མང་ངམ་ཟས་གོས་གནས་མལ་གྱི་ཕྱིའི་
རྣམ་པ་ཇེ་མཛེས་སུ་གཏོང་བ་ཙམ་ལ་ཟེར། གལ་ཏེ་སྒྲ་ཡངས་འཇུག་གི་དབང་
དུ་བྱས་ན། ཟས་གོས་གནས་མལ་གྱི་ལོངས་སྤྱོད་ལ་རོལ་བ་ཙམ་གྱིས་མི་ཆོག་
པར་མ་ཟད། ལུས་སེམས་ཀྱི་ཤིན་སྦྱངས་ལ་འབད་དེ་འགྲོ་བ་མི་བླ་ན་འཕགས་
པའི་གནས་ཤིག་ཏུ་ཕྱོགས་པར་བྱེད་པ་ཞིག་གོ། བརྒྱ་ལ་དཔྱོད་ལྡན་རྣམས་
ཀྱིས་དེའི་གོ་དོན་ལ་སྒྲ་ཡངས་དོག་གི་ཁྱད་ཡོད་པར་ཤེས་ཚེ་འཛད་མེད་ཀྱི་རྩོད་
གླེང་ངང་གིས་ཞི་བར་འགྱུར་རོ། །
ཤེས་རིག་ཅེས་པ་ནི་ལྟོས་བཅས་ཀྱི་ཐ་སྙད་ཅིག་སྟེ། དེའི་ཁྱབ་ཧ་ཅང་ཆེ་
སྟབས་སྤྱི་བབ་ཙམ་གྱིས་བཤད་ན། ཀླ་ཀློའི་རྣམ་པ་ལས་ཐར་ཏེ་རིམ་གྱིས་
མདུན་དུ་བསྐྱོད་པའི་ཆོས་ཤིག་ཡིན། ཕན་ཚུན་འབྲེལ་འཛུགས་ནི་སྤྱིར་འགྲོ་
བ་མིའི་ལྷན་སྐྱེས་ཀྱི་རང་གཤིས་ཡིན་པས། གལ་ཏེ་འཇིག་རྟེན་དང་འབྲེལ་
མེད་ཁེར་རྐྱང་དུ་བསྡད་ཚེ་བློ་རྩལ་རྒྱུས་མི་ཐུབ། ཁྱིམ་རྒྱུད་གཅིག་པ་ཙམ་ཕན་
ཚུན་ལྷན་འཛོམས་བྱས་པ་ནི་མི་དང་མིའི་འབྲེལ་འཛུགས་ཀྱི་ཕྱོགས་སུ་མི་འགྲོ་ལ།
དེ་བས་ན་ངེས་པར་སྤྱི་ཚོགས་སྟེང་མི་དང་མི་ཕན་ཚུན་འགྲོ་འོང་བགྱིས་ཏེ་་
འབྲེལ་བ་བྱས་ན་ད་གཟོད་དེ་འདྲའི་འབྲེལ་འཛུགས་ཀྱི་མཐུན་ལམ་ཇེ་རྒྱས་སུ་
འགྲོ་སྲིད་ལ། འབྲེལ་འཛུགས་ཀྱི་རྒྱུ་ཇི་ལྟར་ཆེ་ན་དེ་ལྟར་ཁྲིམས་ལུགས་ཀྱང་
འཐུས་ཚང་དུ་འགྱུར་བ་དང་། དེར་བརྟེན་ནས་ཕན་ཚུན་མཐུན་ལམ་གྱི་་
གཏིང་ཇེ་ཟབ་ཏུ་འགྲོ་བས་མཐོང་ཐོས་ཀྱི་རྒྱ་ཡང་རང་ཤུགས་ཀྱིས་ཇེ་ཆེར་འགྱུར།
ཤེས་རིག་ཅེས་པའི་ཐ་སྙད་འདི་དབྱིན་ཡིག་གི་ནངCivilizationཞེས་པ་ཡིན་
ལ། དེ་ནི་ཐོག་མར་ལཱ་ཏིང་སྐད་ཀྱིCivilidasཞེས་པ་ལས་བྱུང་སྟེ་དོན་དུ་ནི་
རྒྱལ་ཁབ་ཅེས་པའི་དོན་ལས་མ་འདས་སོ། ། དེ་ལྟ་བས་ན། ཤེས་རིག་ཅེས་
པའི་ཐ་སྙད་འདི་ནི་འགྲོ་བ་མིའི་རིགས་ཕན་ཚུན་འབྲེལ་འཛུགས་ཀྱི་མཐུན་ལམ་
རིམ་གྱིས་ལེགས་འཆོས་ཀྱི་དོན་ཡིན་ལ། དེ་དང་ཀླ་ཀློ་མཐའ་གཅིག་ཏུ་ལྡོག་
ཕྱོགས་སུ་ཆས་པ་སྟེ། རྒྱལ་ཁབ་ཅིག་གི་ལམ་ལུགས་གྲུབ་པའི་དོན་ནོ། །
སྤྱི་ཚོགས་སྟེང་གི་བྱ་བ་ཆེ་ཆུང་ཐམས་ཅད་ཀྱིས་ཤེས་རིག་ནི་དམིགས་བྱར་
འཛིན་ཏེ། ལམ་ལུགས། རྩོམ་རིག ཚོང་ལས། བཟོ་ལས། འཐབ་
འཁྲུག་དང་སྲིད་ཁྲིམས་སོགས་གང་ཡིན་ཀྱང་། གལ་ཏེ་དེ་ཕྱོགས་གཅིག་ཏུ་
བསྡུས་ཏེ་ཕན་ཚུན་བསྡུར་བའི་ཚེ། གང་ཞིག་གིས་ཚད་གཞི་བྱས་ནས་དེའི་
ཕན་གནོད་ཐོབ་ཤོར་གྱི་ཚད་གཞལ་བར་བྱེད་དམ་ཞེ་ན། ཤེས་རིག་མདུན་
བསྐྱོད་ལ་སྐུལ་སྤེལ་བྱེད་ནུས་པ་ནི་ཕན་པ་དང་ཐོབ་པ་ཡིན་ལ། དེ་ལས་ཅིག་
ཤོས་ཏེ་ཤེས་རིག་རྗེས་ལུས་སུ་བསྐུལ་བ་ནི་གནོད་པ་དང་ཤོར་བ་ཡིན་ནོ། །ཤེས་
རིག་ནི་དཔེར་ན་ཟློས་གར་ཁང་ཆེན་མོ་ཞིག་དང་མཚུངས་ལ། ལམ་ལུགས།
རྩོམ་རིག་དང་ཚོང་ལས་སོགས་ནི་ཟློས་གར་བ་དང་འདྲ། འཁྲབ་མཁན་དེ་
དག་གིས་གལ་ཏེ་གནས་ཚུལ་དང་བསྟུན་པའི་གར་ཇི་མ་ཇི་བཞིན་དུ་ཁྱད་དུ་
འཕགས་པ་ཞིག་རྩེད་ཐུབ་ཅིང་ལྟད་མོ་བ་ཡིད་ཚིམ་པ་ཞིག་བྱེད་ནུས་ན་ཕུལ་
བྱུང་ཟློས་གར་བ་ཞེས་ཟེར། ཅིག་ཤོས་ཏེ་རྐང་ལག་གི་འདེགས་འཇོག་འཆོལ་
ཞིང་ལུས་ངག་གི་རྣམ་འགྱུར་མི་མཛེས་ལ། དགོད་པའི་ཚེ་ངུ་བ་དང༌། ངུ་
བའི་ཚེ་དགོད་པ་སོགས་ཟློས་གར་གྱི་སྒྲིག་གཞི་ལ་གནོད་པའི་རྩེད་སྟངས་ལས་མི་
ཤེས་པ་ཞིག་ཡིན་ན་ཟློས་གར་བ་རྟུལ་པོ་ཞེས་ཟེར། ཤེས་རིག་ནི་རྒྱ་མཚོ་ཆེན་
པོ་ཞིག་དང་། ལམ་ལུགས་དང་རྩོམ་རིག་སོགས་ནི་ཆུ་བོ་ཞིག་དང་མཚུངས།
རྒྱ་མཚོའི་ནང་དུ་བཞུར་བའི་ཆུ་རྒྱུན་ཆེ་ན་དེ་ལ་ཆུ་བོ་ཆེན་པོ་དང༌། ཆུང་ན་ཆུ་
ཕྲན་ཞེས་འབོད། ཤེས་རིག་ནི་མཛོད་ཁང་ཞིག་དང་མཚུངས་ཏེ། འགྲོ་བ་
མིའི་རིགས་ཀྱི་ཟས་གོས་ལོངས་སྤྱོད་ཀྱི་ཚོགས་ཐམས་ཅད་དེར་མི་འདུ་བ་གཅིག་
ཀྱང་མེད་པ་དང་། སྤྱི་ཚོགས་སྟེང་གི་ཆོས་རྣམས་ཀྱི་ཁྲོད་ན་མི་རྣམས་ཞེ་ལྡོག་
པའི་གནས་ཡོད་ནའང་། གལ་ཏེ་ཤེས་རིག་དར་བ་ལ་ཕན་ན་སྐྱོན་དུ་མ་རྩིས་
ན་ཆོག དཔེར་ན་ནང་ཟིང་བྱུང་བའམ་སྲིད་དབང་སྒེར་གཅོད་བྱེད་པས་
གལ་ཏེ་ཤེས་རིག་མདུན་སྐྱོད་ལ་སྐུལ་སྤེལ་ཆེ་ན། དུས་ཕྱིས་དེའི་ནུས་པ་མངོན་
གསལ་དུ་གྱུར་པའི་ཚེ། མི་རྣམས་ཀྱིས་དེ་ལ་སྐྱོན་བརྗོད་བྱེད་མི་སྲིད་པ་བཞིན་
ནོ། །
ད་ནི་དཔེ་འགའི་སྒོ་ནས་ཤེས་རིག་གང་གནས་གསལ་བོར་བརྗོད་པར་
འདོད་དེ། དང་པོ། འདིར་འབངས་མི་སྐོར་ཚོགས་ཤིག་མཆིས་ལ། དེ་
དག་ཕྱི་ཚུལ་ནས་བལྟས་ན་ཞི་བདེ་བག་ཕེབས་སུ་གནས་ཤིང་། ཁྲལ་དང་འུ་
ལག་ཡང་ཞིང་ཁྲིམས་འཛིན་དྲང་བདེན་ཡིན་པ་དང་། མི་ངན་ལ་ཆད་པ་
གཅོད་ཐབས་ཀྱང་ཡོད་ལ། སྤྱིར་བཤད་ན། མི་དམངས་ཀྱི་ཟས་གོས་གནས་
མལ་གྱི་བཀོད་སྒྲིག་ལེགས་ཤིང་སྐྱོན་བརྗོད་རྒྱུ་མེད་དོ། །འོན་ཏེ་འདིར་ནི་ཟས་
གོས་གནས་མལ་ལ་ལོངས་སྤྱོད་པ་ཙམ་ལས་བློ་གྲོས་དང་ཀུན་སྤྱོད་ཇེ་བཟང་དུ་
གཏོང་བའི་རང་དབང་མེད་དེ། མི་དམངས་ནི་ནོར་ལུག་ལྟར་གསོ་སྐྱོང་བྱས་
ཏེ་དེའི་བཀྲེས་སྐོམ་སེལ་ཙམ་ལ་སེམས་ཁྲལ་བྱེད་པ་རེད། དེ་འདྲའི་སྤྱི་ཚོགས་
ཀྱི་ནང་སྟེང་ནས་འོག་མར་འགོག་གནོན་བྱེད་པ་མ་ཟད། ཕྱོགས་བཞི་་་་་་་
མཚམས་བརྒྱད་ནས་དུས་གཅིག་ཏུ་བཙིར་གནོན་བྱེད་དེ། སྔོན་མཱ་ཚོའུ་མཱ་ཨེ་
སྲིད་གཞུང་གིས་ཨེ་ཛོ་མི་རིགས་ལ་དེ་ལྟར་སྤྱད་པ་རེད། དེ་ནི་ཤེས་རིག་དར་
བ་ཞིག་རེད་ཟེར་ཐུབ་བམ། དེ་འདྲའི་མི་དམངས་ཀྱི་ཁྲོད་བློ་གྲོས་དང་ཀུན་
སྤྲོད་ཇེ་བཟང་དུ་འགྲོ་བ་མཐོང་ཐུབ་བམ་ཞེ་ན་མི་ཐུབ་བོ། །
གཉིས་པ། འདིར་ཡང་འབངས་མི་སྐོར་ཚོགས་ཤིག་མཆིས་ཏེ། ཕྱི་
ཚུལ་སྔར་གྱི་དེ་ལྟར་ཞི་བདེ་ཞིག་མིན་ལ། ཡིན་ནའང་བཟོད་བསྲན་མི་ཚུགས་
པའི་གནས་སུ་ལྷུང་མེད་དོ། །འཚོ་བའི་ལོངས་སྤྱོད་ཅུང་ཟད་ཉུང་མོད། འོན་
ཏེ་བློ་གྲོས་དང་ཀུན་སྤྱོད་ཇེ་བཟང་དུ་གཏོང་བའི་སྒོ་གཏན་འགོག་བྱས་མེད་ལ།
འབངས་མིའི་ཁྲོད་ནའང་རིག་གཞུང་ཁྱད་འཕགས་ཀྱི་ཕྱོགས་འཛིན་ཀྱང་མཆིས་
ཤིང་།ྋ ཀུན་སྤྱོད་དད་པ་ཡར་ཐོན་གྱི་གྲས་སུ་བརྩི་རུང་། ཡིན་ནའང་འདིར་
རང་དབང་ངོ་མ་ཞིག་མེད་དེ། ཆོས་ཐམས་ཅད་ཀྱིས་རང་དབང་ལ་བར་་
བགེགས་བྱེད་ཀྱིན་འདུག འབངས་མི་རྣམས་ལ་བློ་གྲོས་དང་ཀུན་སྤྱོད་ཀྱི་
འབྲས་བུ་ལེགས་ཤོས་ཐོབ་སྲིད་ཀྱང་། དེ་ལྟར་ཐོབ་པའི་ཚུལ་ནི་དབུལ་བོ་ལ་
དབུལ་སྐྱོབ་ཀྱི་གྱོན་གོས་འབྱོར་བ་བཞིན་རང་སྟོབས་ལ་བརྟེན་ནས་ཐོབ་པ་མིན་
ནོ། ། འབངས་མི་ཚོས་ཀྱང་བདེན་དོན་འཚོལ་སྲིད་ནའང་། དེ་ནི་གཞན་ལ་
འཚོལ་བ་ལས་རང་ལ་འཚོལ་མི་ནུས་ཏེ། དཔེར་ན་ཨ་ཤེ་ཡའི་གླིང་གི་རྒྱལ་
ཁབ་རྣམས་ཀྱི་འབངས་མི་ལ་ལྷ་དབང་སྲིད་གཞུང་གི་འཆིང་ཐག་གིས་དམ་དུ་
བཅིངས་པས། འབངས་མི་རྣམས་རྨོངས་མུན་གྱི་ཀློང་དུ་ལྷུང་འདུག དེ་
འདྲའི་གནས་ཚུལ་ནི་ཤེས་རིག་དར་བ་ཞིག་རེད་ཟེར་ཐུབ་བམ། དེ་འདྲའི་
འབངས་མིའི་ཁྲོད་ཤེས་རིག་ཡར་ཐོན་གྱི་རྣམ་པ་ཞིག་མཐོང་ཐུབ་བམ་ཞེ་ན་མི་
ཐུབ་བོ། །
གསུམ་པ། འདིར་ཡང་འབངས་མི་སྐོར་ཚོགས་ཤིག་མཆིས་ལ། འཚོ་
བ་ལ་རང་འདོད་རང་མོས་ཀྱི་དབང་ཆེ་ཞིང་། ཡིན་ནའང་དེར་གོ་རིམ་ཅི་
ཡང་མེད་པ་མ་ཟད། འདྲ་མཉམ་གྱི་དྲི་མི་བྲོ་ཞིང་ཆེ་བས་ཆུང་བ་དང་།
སྟོབས་ལྡན་གྱི་ཉོམ་ཆུང་ལ་ཐུབ་ཚོད་བྱེད་ཅིང་། དྲག་ཤུགས་ཁོ་ནར་བརྟེན་
ནས་སྤྱི་ཚོགས་ཧྲིལ་པོ་བཀོད་སྒྲིག་བགྱིད་དེ། དཔེར་ན་སྔར་གྱི་ཡོ་རོབ་གླིང་གི་
གནས་ཚུལ་བཞིན་ནོ།།།དེ་ལ་ཤེས་རིག་དར་བ་ཞིག་རེད་ཟེར་ཐུབ་བམ།
སྤྱིར་འདིར་ཤེས་རིག་གི་མྱུ་གུ་འབུས་པར་བརྩམས་མོད་ཀྱང་། དེ་འདྲའི་་
གནས་ཚུལ་ལ་ད་རུང་སྔར་བཞིན་ཤེས་རིག་གི་མིང་མི་ཐོབ་བོ། །
བཞི་བ། འདིར་ཡང་འབངས་མི་སྐོར་ཚོགས་ཤིག་མཆིས་ཏེ། མི་ཀུན་
ལ་རང་དབང་ཆེ་ཞིང་བཀག་རྒྱ་ཅི་ཡང་མེད་ལ། མི་རྣམས་ཀྱིས་རང་ནུས་གང་
འཇོན་བྱེད་ཆོག་ཅིང་། ཆེ་ཆུང་དང་སྟོབས་ལྡན་མིན་གྱི་ཁྱད་པར་མི་ཕྱེད།
ཁོ་ཚོ་འགྲོ་འཆག་གང་བྱེད་རང་མོས་བཞིན་ལ་ཐོབ་ཐང་འོས་འགན་སོགས་འདྲ་
མཉམ་ཡིན་ལ། ཡིན་ནའང་། མི་དེ་དག་གིས་འཇིག་རྟེན་སྤྱི་ཚོགས་ཀྱི་དོན་
སྙིང་རྟོགས་ཐུབ་མེད་དེ། རང་སྟོབས་རང་གི་ཆེད་དུ་ཕུད་པ་ལས་ཐུན་མོང་གི་
ཁེ་ཕན་གྱི་དོན་དུ་ཞབས་ཏོག་བྱེད་མི་ནུས། རྒྱལ་ཁབ་ཟེར་བ་ཅི་ཞིག་ཡིན་པ
དང་། འབྲེལ་འཛུགས་ཞེས་པ་ནི་དོན་ཅི་ཞིག་ཡིན་པ་ཤེས་ཀྱིན་མི་འདུག
རབས་ནས་རབས་བརྒྱུད་པ་ལ་སྐྱེ་བ་དང་འཆི་བ་མཆིས་ཤིང་། སྐྱེ་བའི་དུས་
སྐབས་དང་འཆི་བའི་དུས་སྐབས་ཀྱི་གནས་ཚུལ་ལ་མེད་པ་དང་།
རབས་མང་པོ་ཞིག་ཏུ་ཤ་ཐང་གིས་འབད་ནའང་། གནས་དེར་སྔར་བཞིན་
འགྲོ་བ་མིའི་རིགས་གོང་འཕེལ་དུ་ཆས་པའི་རྣམ་པ་མཐོང་མི་ཐུབ། དཔེར་ན་
ད་ལྟ་ཀླ་ཀློར་འབོད་པ་ནི་དེ་ལྟ་བུ་རེད། འདིར་རང་དབང་འདྲ་མཉམ་གྱི་
ཤུགས་ཆེ་ནའང་། དེ་ལ་ཤེས་རིག་དར་བ་ཞིག་རེད་ཅེས་ཟེར་ག་ལ་ཐུབ།
གོང་སོང་མཚན་གཞི་བཞི་བོར་བལྟས་ན། དེ་དག་གི་ཁྲོད་ན་ཤེས་རིག་
གི་དཔལ་དང་ལྡན་པའི་ཚད་དུ་བསླེབས་པ་གཅིག་ཀྱང་མེད་ལ། འོ་ན་ཅི་ཞིག་
ལ་ད་གཟོད་ཤེས་རིག་དར་བ་ཞེས་བཤད་ཆོག་གམ་ཞེ་ན། ཤེས་རིག་ནི་མི་
རྣམས་ཀྱི་ལུས་བདེ་ཞིང་ཀུན་སྤྱོད་བཟང་བོའམ་ཡང་ན་ཟས་གོས་ཀྱི་འབྱོར་བ་ཆེ་
ཞིང་སྤྱོད་པ་ལེགས་པོ་ཞིག་ལ་ཟེར། ཡིན་ན་ཡང་ལུས་ཕུང་གི་བདེ་སྐྱིད་ཙམ་
ལ་ཤེས་རིག་ཅེས་པའི་མིང་ཐོབ་བམ་ཞེ་ན་མ་ཡིན་ཏེ། མི་ཚེའི་དམིགས་ཡུལ་
ནི་ཟས་གོས་ཙམ་མིན་ལ། གལ་ཏེ་ཟས་གོས་ཙམ་དམིགས་ཡུལ་དུ་བཟུང་ན་མི་
དང་འབུ་གྲོག་ཁྱད་མེད་དུ་འགྱུར་རོ། །གཞན་དུ་ན་ཀུན་སྤྱོད་བཟང་བོ་འབའ་
ཞིག་ལ་ཤེས་རིག་ཅེ་ན་ཆོག་གམ་ཞེ་ན། དེ་ཡང་མ་ཡིན་ཏེ། གལ་ཏེ་དེ་ལྟར་
ན་གནམ་འོག་གི་མི་ཐམས་ཅད་འཚོ་བ་ངན་ངོན་ཙམ་བསྟེན་པའི་ཡོན་ཧེ་དང་
མཚུངས་པར་འགྱུར། གལ་ཏེ་མི་རྣམས་ཀྱི་ལུས་སེམས་བབ་འོས་སུ་འཇོག་མི་
ནུས་ན་དེ་ལ་ཤེས་རིག་ཅེས་པའི་མིང་མི་ཐོབ་ལ། མདོར་ན་ཤེས་རིག་ཟེར་བ་
ནི་འགྲོ་བ་མིའི་རིགས་ཀྱི་བློ་གྲོས་དང་ཀུན་སྤྱོད་གོང་འཕེལ་དུ་སོང་བ་ཞིག་ལ་
བཤད་རུང་ངོ་། །
གོང་བཤད་ལྟར་ཤེས་རིག་ནི་གཙོ་གལ་ཆེ་བ་མ་ཟད། འཇིག་རྟེན་མི་
ཡུལ་གྱི་ཆོས་ཐམས་ཅད་ཤོང་བའི་མཐའ་མེད་ཀྱི་མཛོད་ཆེན་པོ་ཞིག་དང་། དེ་
མུ་མཐུད་དུ་མདུན་བསྐྱོད་གོང་འཕེལ་དུ་འགྲོ་བཞིན་ཡོད་ལ། མི་རྣམས་ཀྱིས་
གལ་ཏེ་དེ་མ་རྟོགས་ན་རྒྱུན་པར་ནོར་འཁྲུལ་ཆེན་པོ་འབྱུང་ངེས་ཡིན། མི་ལ་
ལས་ཤེས་རིག་ནི་མིའི་བློ་གྲོས་དང་ཀུན་སྤྱོད་བཟང་བོ་མཚོན་བྱེད་ཡིན་ན། ད་
ལྟའི་ནུབ་གླིང་རྒྱལ་ཁབ་རྣམས་སུ་སྤྱོད་པ་ངན་པ་ཆེས་མང་པོ་ཞིག་མཆིས་པས།
དེར་གནས་པའི་མི་དམངས་ཀྱང་ཀུན་སྤྱོད་ལྡན་པ་ཞིག་ཡིན་དཀའ་ལ། དེ་
བཞིན་ཤེས་རིག་གི་དཔལ་དང་ལྡན་པར་བསྔགས་པའི་དབྱིན་ཇི་ལ་མཚོན་ན།
དེའི་དབང་འོག་གི་ཨེར་ལཱན་མི་དམངས་ལྟ་བུ་བློ་གྲོས་དང་ལྡན་པར་བགྲང་ངམ།
དེར་བལྟས་ན་ཤེས་རིག་ནི་བློ་གྲོས་དང་ཀུན་སྤྱོད་ལ་སྦྲེལ་དགོས་པའི་ངེས་པ་
མེད་ཅེས་སྣ་ཚོགས་སྨྲ་མོད། ལོག་རྟོག་དེ་ལྟར་འབྱུང་བའི་རྒྱུ་མཚན་གང་ཞེ་ན།
དེ་དག་གིས་ད་ལྟའི་འཛམ་གླིང་གི་ཤེས་རིག་གི་ཚད་ཆེས་བླ་མེད་དུ་བསླེབས་
ཡོད་པར་འདོད་ཅིང་། དེ་མུ་མཐུད་དུ་གོང་འཕེལ་ལ་ཕྱོགས་བཞིན་པ་ཞིག་
ཡིན་པ་མ་རྟོགས་པས་རེད། ཡང་མི་ཁ་ཅིག་ཤེས་རིག་ནི་ཆེས་གཙོ་གལ་ཆེ་བ་
ཞིག་ཡིན་ཞིང་། སྤྱི་ཚོགས་སྟེང་གི་ཆོས་གང་གིས་ཀྱང་འགོག་མི་ནུས་ན།
ཤེས་རིག་གི་ངེས་དོན་ནི་མཆོག་དམན་གྱི་ཁེ་དབང་འདྲ་མཉམ་དུ་འདོད་པ་མ
ཡིན་ནམ། ནུབ་གླིང་རྒྱལ་ཁབ་སོ་སོའི་ཤེས་རིག་གི་གནས་ཚུལ་ལ་གཟིགས་
རྟོག་བྱས་ན། བཅོས་བསྒྱུར་གྱི་གོམ་པ་དང་པོ་ནི་རྗེ་རིགས་ཐེར་འདོན་བྱ་རྒྱུ་
དེ་ཡིན་ཏེ། དཔེར་ན་དབྱིན་ཧྭ་དང་དེ་མཐུན་རྒྱལ་ཁབ་ཀྱི་ལོ་རྒྱུས་ལྟ་བུ་དང་།
ཉེ་བའི་དབང་དུ་བཏང་ན་འཇར་པན་གྱིས་ཀྱང་མཚོན་ནོ།།ཞེས་ཟེར་རོ། །
དེར་བལྟས་ན་ཤེས་རིག་ལྡན་པའི་རྒྱལ་ཁབ་ཏུ་ཧ་ལམ་རྒྱལ་བོ་བཀུར་མི་འོས་པ་
ཞིག་ཏུ་འདོད་འདུག ཁོ་བོས་གཞིགས་ན་དེ་ནི་མིག་ཡ་གཅིག་གིས་གནམ་
འོག་གི་ཆོས་ཐམས་ཅད་ལ་བལྟས་པའི་བཤད་ཚུལ་ཞིག་རེད། གིས་ཛོ་ལགས་
ཀྱིས་ཁོང་གི་ཤེས་རིག་གི་ལོ་རྒྱུས་ཞེས་པའི་ནང༌། རྒྱལ་བོའི་ཆབ་སྲིད་ནི་རྒྱལ་
འབངས་ཀྱི་གོ་རིམ་ཁྱད་ཆེ་བའི་རྒྱ་གར་དུ་ལག་བསྟར་བྱེད་ཆོག་ལ། ཡང་མི་
དམངས་ཀྱི་ཁེ་དབང་འདྲ་མཉམ་ཡིན་ཞིང་མཆོག་དམན་གྱི་ཁྱད་གཏན་མི་་་
འབྱེད་པའི་རྒྱལ་ཁབ་ཏུའང་བཀོལ་ཆོག དེ་བཞིན་དུ་སྒེར་གཅོད་གཉའ་་
གནོན་གྱི་རྒྱལ་ཁབ་ཏུ་སྤྱོད་རུང་བ་མ་ཟད། ད་རུང་ལྷུག་གཏོང་རང་དབང་གི་
རྒྱལ་ཁབ་ཏུའང་སྤེལ་རུང་ངོ་། །རྒྱལ་བོ་ནི་མགོ་དང་མཚུངས་ལ། ཆབ་སྲིད་
གོམས་གཤིས་ནི་དེའི་ལུས་ཕུང་དང་འདྲ་སྟེ། ཤིང་འབྲས་འདྲ་བ་ཤིང་སྡོང་མི་
གཅིག་པར་འཛུགས་རུང་བ་བཞིན་ནོ། །ཞེས་བཤད་པ་ལྟར་ཡིན་ནོ། །འཛམ་
གླིང་སྟེང་གི་སྲིད་གཞུང་གང་ཡིན་ཀྱང་ཚང་མ་མི་དམངས་ཀྱི་ཁེ་ཕན་ལ་གཞིགས་
ཏེ་ཚུགས་པ་ཡིན་ལ། སྲིད་གཞུང་གི་ལམ་ལུགས་དེ་རྒྱལ་ཁབ་རང་ཉིད་ཀྱི་ཤེས་
རིག་ལ་སྨན་ཚེ། རྒྱལ་བོའི་ཆབ་སྲིད་ཡིན་ཀྱང་ཆོག སྤྱི་མཐུན་ཡིན་ནའང་
འདྲ་སྟེ་མིང་ཙམ་ལ་མི་ལྟ་བར་དོན་དངོས་ལ་མནོ་བསམ་བྱ་དགོས། ལོ་རྒྱུས་
སྟེང་འཛམ་གླིང་གི་རྒྱལ་ཁབ་སོ་སོའི་སྲིད་གཞུང་གི་ལམ་ལུགས་ལ་རྒྱལ་བོས་སྲིད་
དབང་སྒེར་འཛིན་བྱེད་པའི་ལམ་ལུགས་དང་དམངས་གཙོའི་ལམ་ལུགས་སོགས་
ལམ་ལུགས་མི་འདྲ་བ་མང་པོ་བྱུང་ནའང༌། དེའི་ལམ་ལུགས་ཙམ་གཞི་བྱས་ཏེ་
འདི་བཟང་དེ་མི་ལེགས་ཞེས་ཁ་ཚོན་གཅོད་མི་རུང་སྟེ། ཆེས་དོ་གལ་དུ་འཛིན་
དགོས་པའི་གནས་ནི་མཐར་ལྷུང་མི་རུང་། རྒྱལ་བོའི་ལམ་ལུགས་ཐམས་ཅད་
ངན་པ་དང་། སྤྱི་མཐུན་ལམ་ལུགས་ཐམས་ཅད་བཟང་བོ་ཡིན་པའི་ངེས་་
པའང་མེད། དེ་བས་ན་ལམ་ལུགས་ཀྱི་ཕྱོགས་གྲོས་གླེང་བྱེད་པའི་ཚེ།
མཁས་པ་ཚོས་མིག་རྒྱ་རྒྱང་དུ་བསྲིངས་ཏེ་མཐའ་གཅིག་མཁྲེགས་འཛིན་བྱེད་མི་
འོས་སོ། །
ཀྲུང་གོ་དང་འཇར་པན་ལྟ་བུར་མཚོན་ན། རྒྱལ་བློན་གྱི་འགྲོ་ལུགས་ནི་
ལས་དབང་གིས་སྐྱེ་བ་སྔ་མ་ནས་ཐག་བཅད་ཟིན་པར་འདོད་ཅིང་། ཁོན་
ཙེའང་དེ་འདྲའི་རྨོངས་བྲིད་ལ་མགོ་འཐོམས་ཏེ། མི་ཚེ་གང་བོར་ཀྲོའུ་རྒྱལ་
རབས་ཀྱི་སྲིད་ཐབས་ལ་ཞབས་ཏོག་ཞུས་ཤིང་། རང་ཉིད་འཚོ་བས་ཕོངས་
ནའང་རྒྱལ་ཕྲན་ནམ་ས་གནས་ཀྱི་དཔོན་རིགས་ལས་བེད་སྤྱོད་མཁན་བྱུང་ཚེ།
དེ་ལ་བརྩོན་པ་ཆེན་པོས་གཞོགས་འདེགས་བྱེད་དོ། །མདོར་ན་ཁོ་ནི་མི་མི་་་་་་་
དམངས་ལ་དབང་བསྒྱུར་མཁན་དང་རྒྱལ་བོ་ལ་བརྟེན་ནས་རང་གི་བྱ་བ་སྒྲུབ་པ་
ལས་བྱུང་ཐབས་གཞན་ཟད་པས་རེད། འདིར་བལྟས་ན་ཁོན་ཙེས་ཀྱང་འགྲོ་
བ་མིའི་ལྷན་སྐྱེས་ཀྱི་རང་གཤིས་ལ་ཞིབ་འཇུག་བྱེད་པའི་སྒྲུབ་བྱེད་རྟོགས་ཐུབ་
མེད་ལ། སྐབས་དེའི་སྤྱི་ཚོགས་གྱི་གནས་ཚུལ་གྱིས་ཁོའི་མིག་བསྒྲུབས་ཤིང་
སྐབས་དེའི་དམངས་སྲོལ་གྱིས་སེམས་རྨོངས་པར་བྱས་སྟབས། ངང་ངམ་་་
ཤུགས་ཀྱིས་རྒྱལ་ཁབ་ཅིག་གི་ལམ་ལ་ཞུགས་ན་ངེས་པར་རྒྱལ་བོ་དགོས་པའི་
བསམ་བློ་སྐྱེས་འདུག་གོ། རོའུ་ཆོས་ཀྱི་ནང་དུ་འབྲེལ་ཡོད་རྒྱལ་བློན་གྱི་སྐོར་གླེང་
བ་ཧ་ཅང་ཞིབ། གླེང་ཕྱོགས་འདིར་བལྟས་ན་ལུགས་དེ་མི་འགྲིག་པ་མེད་པ་མ་
ཟད། ཧ་ལམ་ངེས་ལེགས་ཀྱི་མཐར་སོན་འདུག་པར་བཞེད་དོ། །ཡིན་ན་
ཡང་། སྤྱིར་རྒྱལ་བློན་གྱི་འབྲེལ་བ་ནི་མི་སྐྱེ་བའི་རྗེས་ནས་བྱུང་བ་ཞིག་ཡིན་
དགོས་པས། མིའི་ལྷན་སྐྱེས་ཀྱི་རང་བཞིན་རེད་ཟེར་ག་ལ་འོས། མིའི་ལྷན་
སྐྱེས་ཀྱི་རང་བཞིན་ནི་སྔ་མ་ཡིན་ལ། མི་སྐྱེས་རྗེས་བྱུང་བ་ནི་རྗེས་མ་ཡིན་པའི་
རྒྱུ་མཚན་གྱིས་འབྲེལ་ཡོད་རྗེས་བྱུང་གི་གཏིང་ཟབ་རྒྱས་སྤྲོས་ཀྱི་གཞུང་ལུགས་
་གིས་ཆོས་རྣམས་ཀྱི་རང་གཤིས་བསྒྱུར་མི་རུང་ངོ་། །གལ་ཏེ་རྒྱལ་བློན་གྱི་
འགྲོ་ལུགས་ནི་མིའི་ལྷན་སྐྱེས་ཀྱི་རང་བཞིན་རེད་ཟེར་ན། འཛམ་གླིང་སྟེང་མི་
ཡོད་ཕྱིན་རྒྱལ་བློན་ཡང་ཡོད་དགོས་མོད་དེ་ལྟར་མེད་སའང་མང་། འགྲོ་བ་
མིའི་རིགས་ཀྱི་སྤྱི་ཚོགས་སྟེང་ཕ་བུ་ཁྱོ་ཤུག་དང༌། བགྲེས་གཞོན་གྲོགས་པོ་འདི་
བཞི་ནི་མེད་ཐབས་མེད་པའི་མིའི་རིགས་ཀྱི་ལྷན་སྐྱེས་ཀྱི་འབྲེལ་བ་ཡིན་སྟབས།
འདི་ལ་མིའི་ལྷན་སྐྱེས་ཀྱི་རང་བཞིན་ཞེས་ཀྱང་བཤད་ཆོག རྒྱལ་བློན་ལ་་་
མཚོན་ན་སའི་དཀྱིལ་འཁོར་འདིའི་སྟེང་རྒྱལ་ཁབ་ལ་ལར་དེ་འདྲའི་འགྲོ་ལུགས་
མེད་དེ། ད་སྐབས་སྤྱི་མཐུན་ལམ་ལུགས་རྒྱུན་སྤེལ་བྱེད་པའི་རྒྱལ་ཁབ་རྣམས་
དེ་ལྟར་རོ། །རྒྱལ་ཁབ་དེ་དག་ལ་རྒྱལ་བློན་གྱི་འགྲོ་ལུགས་སམ་གོམས་གཤིས་
དར་མེད་ཀྱང་། སྲིད་གཞུང་དང་མི་དམངས་ཀྱི་བར་རང་རང་སོ་སོའི་འོས་
འགན་གསལ་ལ། ཆབ་སྲིད་ཀྱི་གནས་ཚུལ་ཡང་ཤིན་ཏུ་ལེགས། རྒྱུ་མཚན་
དེ་བས་ན། རྒྱལ་བོའི་ཆབ་སྲིད་ལག་བསྟར་བྱས་ན་འདོད་པའི་མིས་ནི་ཐོག་
མར་མིའི་ལྷན་སྐྱེས་ཀྱི་རང་བཞིན་ཟེར་བ་ཇི་ལྟར་ཞིག་ཡིན་པ་དཔྱད་གཞིགས་བྱ་
དགོས་ཤིང་། དེ་ནས་རྒྱལ་བློན་གྱི་འགྲོ་ལུགས་གླེང་ཆོག་ལ། དེ་འདྲའི་རྒྱལ་
བློན་གྱི་འགྲོ་ཚུལ་མཐར་གཏུགས་ན་མིའི་ལྷན་སྐྱེས་ཀྱི་རང་བཞིན་གྱི་མངལ་དུ་
སྦྲུམ་པ་ཡིན་ནམ། མི་སྐྱེས་རྗེས་གློ་བུར་དུ་བྱུང་བ་ཡིན། འོན་ཏེ་དེ་འདྲའི་
འབྲེལ་བའི་ཚད་གཞི་ལ་རྒྱལ་བློན་གྱི་འགྲོ་ཚུལ་ཟེར་རམ། གལ་ཏེ་བློ་བདེ་
སེམས་ལྷོད་ཀྱི་ངང་ནས་གནས་ཚུལ་ངོ་མ་ལ་གྲོས་བསྡུར་བྱས་ན། ངེས་པར་དུ་
དེ་འདྲའི་ཚད་གཞི་ནི་མཐའ་གཅིག་ཏུ་གློ་བུར་བའི་རྐྱེན་ལས་བྱུང་བ་རྟོགས་ནུས།
དེ་གློ་བུར་བ་ཡིན་ན་ཚད་གཞི་འདིའི་ཕན་གནོད་མི་གཞལ་ཐབས་མེད་རེད།
ཆོས་ག་གེ་མོ་ཞིག་ལ་གལ་ཏེ་དེའི་ཕན་གནོད་གཞལ་རུང་ཚེ། དེའང་བཅོས་
བསྒྱུར་བྱེད་འོས་པ་གསལ་རྟོགས་ཐུབ། བཅོས་བསྒྱུར་འོས་པའི་ཆོས་ཤིག་
ཡིན་ཚེ་དེ་རང་བྱུང་གི་ཆོས་ཉིད་ཅིག་མིན་པས། རྒྱལ་བོའང་བློན་པོར་འགྱུར་
བ་དང་། གཞན་ཡང་རྒྱལ་བློན་མཉམ་ལངས་མཉམ་འདུག་བྱེད་པའང་ཡོད་
ལ། དེར་བལྟས་ན་རྒྱལ་བོའི་ཆབ་སྲིད་ནི་འགྱུར་མི་རུང་བ་ཞིག་མ་ཡིན་ཏེ།
བསྒྱུར་བ་དང་མི་བསྒྱུར་བའི་ཚད་གཞི་ནི་དེས་ཤེས་རིག་དར་བ་ལ་ཕན་མིན་ལ་
ཐུག་འདུག་གོ།
གོང་དུ་གླེང་ཟིན་པ་གཞིར་བྱས་ན། རྒྱལ་བོའི་ཆབ་སྲིད་ནི་བཅོས་་
བསྒྱུར་རུང་བ་ཞིག་རེད་ལ། ་བས་ན་རྒྱལ་བོའི་ཆབ་སྲིད་སྤྱི་མཐུན་ཆབ་སྲིད་
ལ་བསྒྱུར་ཐུབ་ན་ཤིན་ཏུ་ངེས་ལེགས་ཀྱི་གནས་སུ་བསླེབས་པར་འདོད་རུང་ངམ་
ཞེ་ན་དེ་ནི་གཏན་ནས་མ་ཡིན་ཏེ། ཨ་མེ་རི་ཁ་བྱང་མར་འདི་འདྲའི་མི་ཚོགས་
ཤིག་མཆིས་ཏེ། དེ་ཡང་དེ་དག་ནི་ལོ་ངོ་ཉིས་བརྒྱ་ལྔ་བཅུ་ཙམ་གྱི་ཡར་སྔོན་
དབྱིན་ཇིའི་ཡ་ང་བའི་ཆབ་སྲིད་བཙན་གནོན་མ་བཟོད་པར་རྒྱལ་བོའི་ལམ་་
ལུགས་ལ་ཞེ་ལོག་སྟེ་བྱང་ཨ་མེ་རི་ཁར་བྲོས་བྱོལ་དུ་བསླེབས། ཡུལ་དེ་ནི་མཱ་སཱ་
ཀྲོ་སར་གྱི་ཕུ་ལའེ་མའོ་སེ་ཞེས་པ་དེ་རེད། དེའི་གནའ་ཤུལ་ད་ལྟའང་མཇལ་
རྒྱུ་ཡོད། ཁོ་ཚོས་དཀའ་སྤྱད་སྡུག་རུས་བྱས་པ་ལ་བརྟེན་ནས་རང་བདག་བྱེད་
པའི་རྟིང་གཞི་འཇོག་ཐུབ་བྱུང་། དེར་བརྟེན་ནས་འདོད་ཚུལ་མ་གྲོས་རང་
མཐུན་དུ་གྱུར་པའི་མི་མང་པོ་ཞིག་རིམ་གྱིས་འབྱོར་ཞིང་། དེ་དག་དང་མཉམ་
དུ་དབྱིན་ཀུ་ལཱན་གསར་བ་ཞེས་པའི་ཤིང་རྟའི་སྲོལ་ཕྱེས། དུས་ཕྱིས་མི་ཇེ་མང་
དུ་སོང་ཞིང་རྒྱལ་ཁབ་ཀྱང་འབྱོར་ཕྱུག་ལྡན་པར་སོང་བས། སྤྱི་་་་་་་་་་་་་་་་
ལོ༡༧༧༥ལོར་བསླེབས་དུས་ཁུལ་བཅུ་གསུམ་གྱི་མངའ་རིས་ཀྱི་དུས་སུ་འཕེལ།
ཐབས་སྣ་ཚོགས་ཀྱིས་སྔར་གྱི་སྲིད་གཞུང་དང་ཁ་གྱེས་ཏེ་མཐར་རང་བཙན་གྱི་
རྒྱལ་ཁབ་ཆེན་པོ་ཞིག་འཛུགས་ཐུབ་པར་གྱུར། དེ་ནི་ད་ལྟའི་མེ་ལེ་ཅཱན་མཉམ་
འབྲེལ་རྒྱལ་ཁབ་ཡིན་ནོ། །རྒྱལ་ཁབ་འདིས་རང་བཙན་ནུས་པའི་རྒྱུ་མཚན་ཡང་
དེ་གའི་མི་དམངས་ལ་རང་འདོད་ཆེ་བས་མིན་ལ། ཧམ་སེམས་ག་གེ་མོ་ཞིག
གིས་བརླམས་པའང་དེ་བས་ག་ལ་ཡིན། འོ་ན་གང་ཡིན་ཟེར་ན། ལུགས་
མཐུན་དྲང་གཞག་གི་རྩ་དོན་ལྟར་འགྲོ་བ་མིའི་རིགས་ཀྱི་ཁེ་དབང་འོས་འགན་
དང་བདེ་སྐྱིད་སྲུང་སྐྱོབ་ཀྱི་ཆེད་ཡིན་ཏེ། དེ་ལྟར་ཡིན་པ་སྐབས་དེ་དུས་ཀྱི་
རང་བཙན་བསྒྲགས་གཏམ་ལ་བལྟས་ན་ཤེས་ནུས། ད་ལྟ་ང་ཚོས་མི་དེ་དག་གི་
བསམ་བློར་ཚོད་དཔག་བྱས་ན། ཁོ་ཚོ་ནི་རྒྱལ་བོ་གཏུམ་པོ་དང་དཔོན་ངན་ཟ་
རྔམ་ཅན་གྱི་རིགས་ལ་ཤིན་ཏུ་བསྐྱུར་བྲོ་བ་བཤད་མ་དགོས་ལ། ཁོ་ཚོས་དེ་
བས་ལོ་ངོ་ཉིས་བརྒྱ་ལྔ་བཅུ་ཙམ་གྱི་སྔོན་ནས་འཇིག་རྟེན་འདིའི་སྟེང་སྲིད་གཞུང་
ཞེས་པ་ཞིག་མེད་པར་བཟོ་འདོད་ཅིང་། དེ་ཕྱིས་སྤྱི་ལོ༡༧༧༠ལོའི་རང་་་་
བཙན་གཡུལ་འཐབ་བྱུང་བ་ནི་བསམ་བློ་དེ་ལག་བསྟར་དུ་གཏོང་བ་ཡིན་ནོ། །
འཐབ་འཁྲུག་མཇུག་བསྒྲིལ་རྗེས། ལམ་ལུགས་གཏན་འབེབས་ཀྱི་སྐབས་་་་་
སུའང་བསམ་བློ་དེས་གཞི་བྱས་ཤིང་། ཕྱིས་སུ་རྒྱལ་ནང་དུ་བཟོ་ཚོང་ལས།
ཆབ་སྲིད་བཀའ་སྲོལ། ཁྲིམས་ལུགས་སོགས་མི་དང་མིའི་འབྲེལ་བ་བཅས་ཀྱི་
སྐོར་ཚང་མར་ཡང་བསམ་བློ་དེ་མངོན་གྱུར་བྱེད་པ་དམིགས་ཡུལ་དུ་བཟུང་བ་
རེད། དེ་བས་ན། མཉམ་འབྲེལ་རྒྱལ་ཁབ་ཀྱི་ཆབ་སྲིད་ནི་ངེས་པར་དུ་་
ལེགས་པ་ཞིག་ཡིན་དགོས་མོད། ད་ལྟའི་གནས་ཚུལ་དངོས་ལ་གཞིགས་ཚེ།
དོན་དུ་ནི་དེ་ལྟ་མ་ཡིན་ཏེ། སྤྱི་མཐུན་ཆབ་སྲིད་ནི་མི་མང་མཉམ་འཛོམས་
ཀྱིས་གཏུམ་སྤྱོད་ལ་ཞུགས་པའི་སྲིད་གཞུང་ཞིག་ཏུ་གྱུར་འདུག གཏུམ་སྤྱོད་
སྲིད་གཞུང་གི་སྐྱི་གཡའ་བའི་གནས་ཚུལ་དང་རྒྱལ་པོས་སྲིད་དབང་སྒེར་འཛིན་
བྱེད་པའི་ལམ་ལུགས་ལ་ཁྱད་པར་གྱི་འབྱེད་ཆོས་ཅི་ཡང་མེད་དེ། ཅུང་ཟད་མི་
འདྲ་བ་ནི་མི་གཅིག་གིས་བྱེད་པ་དང་མི་ཚོགས་ཀྱིས་བྱེད་པའི་ཁྱད་པར་ཙམ་
མོ། །གླེང་ཕྱོགས་ལ་སྤྱི་མཐུན་ཆབ་སྲིད་ཚུལ་ལུགས་དང་མཐུན་པར་བཤད་པ་
ནི། དེ་རྒྱལ་ཡོངས་མི་དམངས་ཀྱི་འདོད་མོས་གཞི་བྱས་ཀྱི་སྲིད་སྐྱོང་ཁ་ཕྱོགས་
འཛིན་པས་རེད། འོན་ཏེ་དོན་དངོས་སུ་དེ་ལ་སྐྱོན་ཤོར་བའི་གནས་ཆེས་མང་
ངོ༌། །དེ་མཐུན་འབྲེལ་ཡོད་གྲོས་ཚོགས་ཆབ་སྲིད་ལ་ད་རུང་དག་སེལ་བྱེད་མི་
་་་ཐུབ་པའི་རྩོད་གླེང་སྣ་ཚོགས་ཡོད་པས། བཟང་ངན་ལེགས་ཉེས་མཐའ་་་་་
གཅིག་ཏུ་ཁ་ཚོན་གཅོད་ཆེས་དཀའོ། །གཞན་ཡང་རྒྱལ་བོའི་ཆབ་སྲིད་ལ་སྲིད་
གཞུང་གིས་མི་དམངས་འགོག་གནོན་བྱེད་པའི་སྐྱོན་དང་། སྤྱི་མཐུན་ཆབ་
སྲིད་ལ་འབངས་མིའི་བསམ་འཆར་ཀྱིས་སྲིད་གཞུང་ལ་ཐེ་གཏོགས་བྱེད་པའི་
སྐྱོན་ཡོད། དེ་བས་ན་སྲིད་གཞུང་ལ་ཐེར་འདོན་ཐལ་ཆེ་ཚེ་ཕལ་ཆེར་དྲག་
ཤུགས་ལ་བརྟེན་ནས་ཞི་བར་བྱེད་སྟབས། སྤྱི་མཐུན་ཆབ་སྲིད་འབའ་ཞིག་ལ་
དམག་འཁྲུག་གི་གནོད་སྐྱོན་ཆེས་ཉུང་ཞེས་ཟེར་མི་རུང་ངོ་། །
གོང་གི་གླེང་བརྗོད་ལ་བལྟས་ན། རྒྱལ་བོའི་ཆབ་སྲིད་ཐམས་ཅད་་་་
བཟང་བོ་དང་། སྤྱི་མཐུན་ཆབ་སྲིད་ཐམས་ཅད་འོས་འཚམ་ཞིག་ཡིན་པའི་
ངེས་པ་མེད་ལ། ཆབ་སྲིད་ཀྱི་མིང་ཙམ་ཇི་ལྟར་བཏགས་ཀྱང་མི་དང་མིའི་
འབྲེལ་བའི་ཕྱོགས་ཡ་གཅིག་ཡིན་སྟབས། ཕྱོགས་གཅིག་ཙམ་གྱི་ལམ་ལུགས་
ཇི་ལྟར་གནས་པ་ལ་གཞི་མི་བྱེད་པར་ཤེས་རིག་གི་དོན་དངོས་ལ་དཔྱད་གཞིགས་
བྱ་དགོས། གལ་ཏེ་ལམ་ལུགས་འོས་འཚམ་མིན་ཚེ་བཅོས་བསྒྱུར་བྱེད་རུང་ལ།
གལ་ཏེ་ཆེ་ཕྱོགས་ལ་ཤུགས་རྐྱེན་ཆུང་ན་མ་བཅོས་ཀྱང་རུང་། འགྲོ་བ་མིའི་
རིགས་ལ་དམིགས་ཡུལ་གཅིག་ཡོད་དེ། དེ་ནི་ཤེས་རིག་གི་ཚད་མཐོན་པོར་
བསླེབས་པ་དེ་ཡིན། དམིགས་ཡུལ་དེའི་ཚད་ལ་ཐོན་པའི་ཆེད་དུ་ཐབས་་་
བཀོད་སྣ་ཚོགས་འཐེན་ཞིང་ཚོད་ལྟ་མང་དུ་བྱས་པར་བརྟེན་ནས་ད་གཟོད་ཚད་
ངེས་ཅན་ཞིག་ཏུ་བསླེབས་ལ། དེ་བས་ན་མིའི་བསམ་བློ་ཡང་དགོས་ཤིང་་
མཐར་འཛིན་བྱེད་མི་རུང་། འཇིག་རྟེན་སྟེང་གི་ཆོས་ཐམས་ཅད་གལ་ཏེ་ཚོད་
ལྟའི་ལམ་ལུགས་སུ་ཞུགས་ན་གོང་འཕེལ་ཡོད་མི་སྲིད། གལ་ཏེ་ཚོད་ལྟ་བྱས་ཏེ་
གོང་འཕེལ་དུ་སོང་ནའང་ད་རུང་གོང་འཕེལ་གྱི་རྩེར་སོན་མི་ནུས། རྒྱུ་མཚན་
དེར་བརྟེན་གནའ་ནས་ད་ལྟའི་བར་འཇིག་རྟེན་ནི་ད་དུང་མུ་འབྲེལ་དུ་ཚོད་ལྟའི་
ཁྲོད་དུ་གནས་ཤིང་། མིག་སྔར་གྱི་རྒྱལ་ཁབ་སོ་སོའི་ཆབ་སྲིད་ཀྱང་སྔར་མུས་
བཞིན་ཉམས་སད་ཀྱི་ངང་གནས་བཞིན་ཡོད་པས། བཟང་ངན་གྱི་ཁ་ཚོན་
མགྱོགས་མྱུར་གྱིས་གཅོད་མི་རུང་བ་སྨོས་མ་དགོས། ཤེས་རིག་ལ་ཕན་ཆ་ཅུང་
ཆེ་བའི་ཕྱོགས་ལ་སྲིད་གཞུང་བཟང་བོ་དང་། ཕན་ཆ་ཅུང་ཆུང་བའམ་དེ་ལ་
གནོད་ཚེ་སྲིད་གཞུང་ངན་པ་ཞེས་བྱ་ཞིང་། དེ་བས་ན་ཆབ་སྲིད་ཀྱི་བཟང་
ངན་ནི་དེའི་རྒྱལ་འབངས་ཀྱི་ཤེས་རིག་གི་ཚད་ལ་གཞིགས་ཏེ་ཐག་གཅོད་དགོས།
འཇིག་རྟེན་སྟེང་ཤེས་རིག་གི་དཔལ་ཡོངས་སུ་རྫོགས་པའི་རྒྱལ་ཁབ་ཅིག་མེད་ན།
ལེགས་ཆ་རྫོགས་པའི་ཆབ་སྲིད་ཀྱང་ཡོད་མི་སྲིད། གལ་ཏེ་ཤེས་རིག་གི་དཔལ་
ཡོངས་སུ་རྫོགས་ཟིན་ན་སྲིད་གཞུང་ཇི་འདྲ་ཞིག་ཡིན་ཀྱང་ནུས་མེད་བག་ཏུ་ཞ་
ངེས་ཤིང་། སྐབས་དེར་ནི་ལམ་ལུགས་གདམ་བསལ་བྱེད་དོན་དང༌། མིང་
ཙམ་རྩོད་དོན་མེད་པར་འགྱུར། ད་ལྟའི་ཤེས་རིག་ད་རུང་མུ་མཐུད་དུ་མདུན་
བསྐྱོད་ཀྱི་དུས་ཡིན་པས། ཆབ་སྲིད་ཀྱང་མདུན་དུ་བསྐྱོད་བཞིན་པའི་སྐབས་
ལས་མ་འདས་ཤིང་། རྒྱལ་ཁབ་སོ་སོའི་བར་གྱི་ཧེ་བག་ཀྱང་ཅུང་ཙམ་ལས་
མེད་དེ། དབྱིན་ཇི་དང་མོ་ཞི་ཁོ་གཉིས་བསྡུར་ཚེ། དབྱིན་ཇིའི་ཤེས་རིག་
སྔོན་དུ་ཆས་པས། ཆབ་སྲིད་ཀྱང་དེ་ལྟར་དུ་གནས་ལ། ཨ་མེ་རི་ཁའི་གོམས་
གཤིས་མི་བཟང་ནའང་། ཀྲུང་གོའི་ཤེས་རིག་དང་བསྡུར་ཚེ་ཧེ་བག་ཅུང་་
མཆིས་སྟབས་ཨ་མེ་རི་ཁའི་ཆབ་སྲིད་ཀྱང་ཀྲུང་གོ་ལས་བཟང་ངོ༌། །དེ་བས་ན།
རྒྱལ་བོའི་ཆབ་སྲིད་དང་སྤྱི་མཐུན་ཆབ་སྲིད་ནི་གལ་ཏེ་བཟང་ན་གཉིས་ཀ་དང་།
མི་བཟང་ན་གཉིས་ཀ་མི་བཟང་ཞེ་ན་ཆོག་སྟེ། ཆབ་སྲིད་ནི་ཤེས་རིག་གི་་
འབྱུང་ཁུངས་ཉག་གཅིག་མ་ཡིན་པར་མ་ཟད། ཤེས་རིག་གི་རྗེས་སུ་འགྲོ་ལྡོག་
བྱེད་དོ། །སྔར་བཤད་ཟིན་པ་ལྟར་དེ་ནི་རྩོམ་རིག་དང་ཚོང་ལས་སོགས་མཉམ་
འཛོམས་ཀྱིས་ཤེས་རིག་གི་གྲུབ་ཆར་གྱུར་པ་ཡིན་ལ། དེ་ལྟ་བས་ན། ཤེས་
རིག་ནི་ཤ་བ་དང་། ཆབ་སྲིད་ནི་རྔོན་པ་དང་མཚུངས་ཏེ། ཡིན་ནའང་རྔོན་
པ་ནི་གཅིག་ཙམ་མ་ཡིན་ལ། བརྔོན་ཐབས་ཀྱང་མི་འདྲ་ཡང་། ཁོ་ཚོ་ཚང་
མའི་མཐར་ཐུག་གི་དམིགས་ཡུལ་ནི་ཤ་བ་བརྔོན་ནས་དེ་ཐོབ་ཐབས་ཙམ་མོ། །
ཤ་བ་ཐོབ་ཟིན་ན་དེའི་བརྔོན་ཐབས་ཇི་འདྲ་ཞིག་ཡིན་ཀྱང་མི་ཆོག་པ་མེད་ཅིང་།
གལ་ཏེ་ཕྱོགས་གཅིག་ཙམ་གྱི་བརྔོན་ཐབས་ཁོ་ནར་མགོ་འཐོམས་ན་ཤ་བ་ལ་མི་
འཕོག་པར་གེ་ཟད་ཐོབ་ངེས་པ་ཤོར་ཡང་སྲིད་དེ། དེ་ནི་རྔོན་པ་རྟུལ་པོ་ཡིན་
ནོ། །

ལེའུ་བཞི་བ། རྒྱལ་ཁབ་གཅིག་གི་མི་དམངས་ཀྱི་བློ་
གྲོས་དང་ཀུན་སྤྱོད་བཤད་པ།

ལེའུ་སྔ་མའི་ནང་གླེང་ཟིན་པ་ལྟར། ཤེས་རིག་ནི་འགྲོ་བ་མིའི་རིགས་ཀྱི་
བློ་གྲོས་དང་ཀུན་སྤྱོད་གོང་འཕེལ་དུ་འགྲོ་བའི་རྣམ་པ་ཞིག་ཡིན་ཏེ། འོ་ན་
གལ་ཏེ་འདིར་སྤྱོད་ཡོན་གཉིས་ལྡན་གྱི་མི་ཞིག་ཡིན་ཚེ། དེ་ལ་ཤེས་རིག་ལྡན་
པའི་མི་ཞེས་བཤད་རུང་ངམ་ཞེ་ན་རུང་ལ། ཡིན་ནའང་ཁོ་རང་ཉིད་སྡོད་པའི་
རྒྱལ་ཁབ་ལ་ཤེས་རིག་གིས་ཕྱུག་པའི་རྒྱལ་ཁབ་ཅེས་བརྗོད་རུང་བའི་ངེས་པ་མེད་
དེ། ཤེས་རིག་ལྡན་མིན་མི་གཅིག་ལ་ལྟོས་ནས་མི་བཤད་པར་རྒྱལ་ཡོངས་ཀྱི་
གནས་ཚུལ་ལ་གཞིགས་ཏེ་གཟིགས་རྟོག་བྱེད་དགོས་པ་ཞིག་གོ། ད་ལྟ་ནུབ་
གླིང་གི་རྒྱལ་ཁབ་རྣམས་ཤེས་རིག་ལྡན་པའི་རྒྱལ་ཁབ་དང༌། ཨ་ཤེ་ཡའི་གླིང་
གི་རྒྱལ་ཁབ་རྣམས་ཤེས་རིག་ཕྱེད་དར་གྱི་རྒྱལ་ཁབ་ཏུ་འབོད་ནའང་། གལ་ཏེ་
མི་གཉིས་གསུམ་ཙམ་གཞི་བགྱིས་ནས་བཤད་ན། ནུབ་གླིང་ནའང་རྙིང་ཞེན་
ཆེ་ཞིང་གླེན་རྨོངས་མཁྲེགས་འཛིན་མཁན་མཆིས་ལ། ཨ་ཤེ་ཡའི་གླིང་ནའང་
སྤྱོད་ཡོན་གཉིས་འཛོམས་ཀྱི་མཛངས་མི་ཡོད་དོ། །འོན་ཏེ་ནུབ་གླིང་ནི་ཤེས་
རིག་ལྡན་པ་དང་། ཨ་ཤེ་ཡའི་གླིང་ནི་ཤེས་རིག་ཕྱེད་དར་གྱི་ཡུལ་རེད་ཟེར་
དོན་ནི་གང་ཞེ་ན། རྒྱུ་མཚན་ནི་འདི་ལྟ་སྟེ། ནུབ་གླིང་དུ་བླུན་པོ་དག་གིས་
རྨོངས་འཛིན་གྱི་མཁྲེགས་ཤེད་རྒྱ་བསྐྱེད་མ་ཐུབ་ཅིང་། ཨ་ཤེ་ཡར་མཚོན་ན་
མཛངས་མི་རྣམས་ཀྱིས་རང་གི་ནུས་པ་འདོན་མ་ནུས་པས་རེད། དེའི་གནད་
གང་ཡིན་ཞེ་ན། དེ་ནི་མི་རང་ཉིད་མཁས་རྨོངས་ཀྱི་སྟེང་ནས་བྱུང་བ་ཞིག་
མིན་ཏེ། དེ་ནི་རྒྱལ་ཡོངས་དར་སྲོལ་གྱི་འཆིང་རྒྱས་བཅིངས་པའི་རྐྱེན་གྱིས་
རེད། དེར་བརྟེན། རྒྱལ་ཁབ་གཅིག་གི་ཤེས་རིག་ཇི་འདྲ་ཡིན་ཤེས་པར་
འདོད་ན། ཐོག་མར་ངེས་པར་དུ་རྒྱལ་ཁབ་དེ་ཁ་ལོ་བསྒྱུར་བའི་དར་སྲོལ་ལ་
བརྟག་ཞིབ་བྱ་དགོས། དེ་མཐུན་དར་སྲོལ་དེ་ནི་རྒྱལ་ཡོངས་མི་དམངས་ཀྱི་བློ་
གྲོས་དང་ཀུན་སྤྱོད་ཀྱི་མཚོན་རྟགས་ཡིན་ལ། དེར་འགྲོ་ལྡོག་འཕེལ་འགྲིབ་
སོགས་འཕོ་འགྱུར་ཆེ་བས། རྒྱལ་ཡོངས་ནུས་རྩལ་གྱི་བསྐུལ་ཤུགས་དང་ཆེས་
མཚུངས། དེ་བས་ན། གལ་ཏེ་དར་སྲོལ་དེའི་འབྱུང་རྩ་རྙེད་ཚེ། རྒྱལ་
ཡོངས་ཀྱི་ཆོས་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་གསལ་ཞིང་།
དེའི་ཕན་གནོད་ཐོབ་ཤོར་གྱི་སྐོར་གསེད་བཀྲོལ་དང་དཔྱད་གཞིགས་བགྱིས་ན་
ཆེས་སླ་བར་འགྱུར་རོ། །
དེ་ལྟར་འདིའི་དར་སྲོལ་ནི་མི་གཅིག་གི་དར་སྲོལ་མིན་ཏེ། དེ་ནི་རྒྱལ་
ཡོངས་སྤྱི་མཐུན་གྱི་དར་སྲོལ་ཡིན་སྟབས། གལ་ཏེ་གནས་ཚུལ་གཅིག་ཙམ་
གཞི་བྱས་ནས་བརྟག་དཔྱད་བྱས་ན་མཐོང་ཐོས་ཅི་ཡང་ཡོད་མི་སྲིད་ལ། ཅུང་
ཟད་ཡོད་པའི་དབང་དུ་བཏང་ནའང་ཆ་མི་མཉམ་ཞིང་གནས་ཚུལ་གྱི་རང་་
བཞིན་ངོ་མ་ཚོད་དཔག་བྱེད་མི་ནུས། དེ་བས་ན། གལ་ཏེ་རྒྱལ་ཡོངས་མི་
དམངས་ཀྱི་དར་སྲོལ་ཤེས་ན། སྔར་བས་དེའི་སྤྱོད་ཡོན་གྱི་སྐོར་ལ་གྲོས་བསྡུར་
བྱེད་པའི་ཚེ། ངེས་པར་དུ་དེའི་སྤྱི་མཐུན་གྱི་འགུལ་བསྐྱོད་སྤྱི་ཚོགས་སྟེང་་
མཚོན་པའི་གནས་ཚུལ་སྤྱིར་བཏང་བ་ཐམས་ཅད་ལ་ཞིབ་འཇུག་བྱ་དགོས།
དེ་འདྲའི་སྤྱོད་ཡོན་ལ་ཡང་ན་མིའི་སྤྱོད་ཡོན་མི་ཟེར་བར་རྒྱལ་ཁབ་ཀྱི་སྤྱོད་ཡོན་
ཞེས་ཀྱང་ཆོག་གོ། །དེ་བས་ན། རྒྱལ་ཁབ་ཀྱི་སྤྱོད་ཡོན་ཞེས་པའང་རྒྱལ་་
ཡོངས་མི་དམངས་ཀྱི་བློ་གྲོས་དང་ཀུན་སྤྱོད་ཀྱི་སྤྱི་ཚད་ལ་གཞིགས་ནས་བཤད་པ་
ཡིན། དེའི་སྤྱི་ཚད་ཀྱི་མང་ཉུང་ཤེས་ཚེ། འགྲོ་ལྡོག་འཕེལ་འགྲིབ་ཀྱི་གནས་
ཚུལ་ཡང་རྟོགས་རྒྱུ་དེ་འདྲ་མི་དཀའ་བ་དང་དེའི་འཕེལ་ཕྱོགས་ཀྱང་གསལ་བོར་
རྟོགས་ནུས། སྤྱོད་ཡོན་གྱི་གོང་འཕེལ་ནི་རླུང་འཚུབ་དང་འདྲ་ལ་གཙང་བོ་
དང་ཡང་མཚུངས་ཏེ། རླུང་འཚུབ་བྱང་ནས་ནུབ་ཏུ་གཡུགས་པ་དང་།
གཙང་བོ་ནུབ་ནས་ཤར་དུ་བཞུར་བ་ལ། གལ་ཏེ་སྒང་ནས་བལྟས་ཚེ་དེའི་མྱུར་
བུལ་དང་ཁ་ཕྱོགས་གསལ་ལེར་མཐོང་རུང་བ་ལྟར་ཆོས་ཐམས་ཅད་ལ་བརྟག་ན་
ངེས་པར་མཐོང་རྒྱ་ཆེ་ཞིང་མིག་རྒྱང་རིང་དགོས་སོ། །
མིའི་བསམ་བློའི་རྣམ་འགྱུར་ལ་ནངས་ནུབ་ཙམ་དུ་འགྱུར་བ་སྣ་ཚོགས་
འབྱུང་སྟེ། དེ་རིང་གི་སྐྱེས་ཆེན་སང་ཉིན་མི་དམན་དུ་འགྱུར་བ་དང་། །ད་
ལོའི་དགྲ་བོ་སང་ལོའི་གྲོགས་བཤེས་སུ་འགྱུར་བ་ཆེས་མང་། དེ་ལྟ་བས་ན།
གཞན་སེམས་ཚོད་དཔག་དཀའ་བར་བཤད་པའི་དཔེ་དེ་ཡང་ངོ་མར་བདེན།
ཐ་ན་ཕ་བུ་ཁྱོ་ཤུག་གི་བར་ཡིན་རུང་ཕན་ཚུན་གྱི་སེམས་ཁམས་ཀྱི་འགྱུར་ལྡོག་
ཚོད་འཛིན་བྱེད་མི་ཐུབ། དེར་མ་ཟད་རང་ཉིད་ཀྱིས་ཀྱང་རང་ཉིད་ཀྱི་བསམ་
པའི་འགྱུར་བའང་ཚོད་བཟུང་མི་ནུས་སོ། །
མི་ནི་སྐྱེས་སྟོབས་ཀྱི་ཤེས་རབ་དང་སྦྱོང་སྟབས་ཀྱིས་ཐོབ་པའི་སློབ་གསོའི་
ཆ་རྐྱེན་མི་འདྲ་བའི་དབང་གིས་སོ་སོར་ཕུགས་འདུན་མཐོ་དམན་སྣ་ཚོགས་ཡོད་
དེ། ཕུགས་འདུན་མཐོ་བའི་མིར་མཚོན་ན་དེས་ཁྱད་འཕགས་ཀྱི་བྱ་བ་བྱེད་
འདོད་ལ། ཕུགས་འདུན་དམན་པའི་མིས་ནི་བྱ་བའང་དེ་འདྲ་ཙམ་ལས་བྱེད་
འདོད་ཤར་མི་ནུས། སོ་སོའི་ཕུགས་འདུན་ལ་སྤྱིཪ་ཁ་ཕྱོགས་ངེས་ཅན་ཞིག་
ཡོད་པར་ཐེ་ཚོམ་ག་ལ་དགོས། ཡིན་ན་ཡང་། འདིའི་སྐབས་ཀྱི་གྲོས་བསྡུར་
བྱེད་རྒྱུ་ནི། ཕུགས་འདུན་ཆེ་བའི་མིས་བྱ་བ་རྒྱ་ཆེ་བ་འགྲུབ་ཐུབ་པའི་ངེས་པ་
མེད་ལ། བྱ་བ་རྒྱ་ཆེན་འགྲུབ་ཟིན་པའི་མིས་བྱིས་པའི་དུས་ནས་ཕྱིས་ཀྱི་གྲུབ་
འབྲས་སྔར་རྟོགས་པའི་ངེས་པའང་མེད་དོ། །རང་གི་ཕུགས་འདུན་སྤྱི་བབ་ཙམ་
ངེས་འབེབས་བྱས་ཟིན་ནའང་། ཁོའི་འདོད་མོས་དང་བྱ་བ་ཀུན་མཚམས་
མཚམས་སུ་འགྱུར་ཞིང་འགྲོ་ལྡོག་བར་མེད་དུ་བྱེད་ངེས། རྒྱུ་མཚན་གང་ཟེར་
ན་སྟེས་དབང་ལ་བརྟེན་ནས་བྱ་བ་རྒྱ་ཆེན་འགྲུབ་ཟིན་པའང་ཡོད་པའི་ཕྱིར་
རོ། །
གོང་བཤད་གཞིར་བྱས་ན། མིའི་བསམ་བློའི་འགྱུར་བ་ལ་བརྟག་དཔྱད་
བྱེད་ཐབས་མེད་པར་འདོད་རུང་ངམ། འོན་ཏེ་མིའི་བསམ་བློའི་འགུལ་་་་་
བསྐྱོད་ནི་སྟེས་དབང་ངམ་རྐྱེན་གློ་བུར་བ་ཞིག་ལ་བརྟེན་ནས་བྱུང་བ་ལས་ཆོས་
ཉིད་ཅི་ཡང་མེད་པ་ཞིག་རེད་ཟེར་རུང་ངམ་ཞེ་ན་དེ་ནི་གཏན་ནས་མ་ཡིན་ཏེ།
ཤེས་རིག་ལ་ཞིབ་འཇུག་བྱེད་པའི་མཁས་པ་ཚོར་རང་ཉིད་ལ་དེའི་འགྱུར་ལྡོག་ལ་
བརྟག་ཐབས་ཀྱི་གདམས་པ་ཡོད་དོ། །གལ་ཏེ་ཐབས་ལམ་དེ་ལ་བརྟེན་ནས་
དཔྱད་ཚེ། བསམ་བློའི་འགྱུར་ལྡོག་ལ་ཆོས་ཉིད་ངེས་ཅན་ཞིག་ཡོད་པ་རྟོགས་
ཐུབ། འོ་ན་ཐབས་ལམ་དེ་གང་ཟེར་ན། དེ་ནི་རྒྱ་ཆེའི་མང་ཚོགས་ཀྱི་བསམ་
བློ་ཕྱོགས་ཧྲིལ་པོ་ཞིག་ཏུ་བལྟས་ནས་དུས་ཡུན་རིང་པོར་དཔྱད་བསྡུར་བྱས་ཤིང་།
དེ་རྗེས་མུ་འབྲེལ་དུ་དེས་ལག་རྗེས་སྣ་ཚོགས་ཀྱི་སྟེང་བཞག་པའི་གནས་ཚུལ་རིག་
པས་བསྒྲུབ་དགོས་སོ། །
མི་གཅིག་དང་ཁྱིམ་ཚང་གཅིག་གི་དབང་དུ་བཏང་སྟེ་བལྟས་ན་དེའི་ཆོས་
ཉིད་གསལ་བོར་རྟོགས་མི་ཐུབ་རུང་། འོན་ཏེ་གལ་སྲིད་རྒྱ་ཇེ་ཆེར་བཏང་ནས་
རྒྱལ་ཡོངས་ལ་དཔྱད་ཞིབ་བྱས་ཚེ། ཆོས་ཉིད་འདིའི་ཚད་མཐུན་གྱི་རང་་་
བཞིན་ཧ་ཅང་ཐོད་ཐུག་ལ། རྒྱལ་ཁབ་ཅིག་དུས་རབས་ཤིག་གི་ནང་དེའི་སྤྱོད་
ཡོན་ནི་ཕྱོགས་ག་གེ་མོ་ཞིག་ལ་ཕྱོགས་པར་བྱེད་པའམ། ཡང་ན་རྒྱུ་རྐྱེན་ཞིག་
གི་དབང་གིས་གོང་འཕེལ་དུ་སོང་སྟེ་ཚད་ཅིག་ཏུ་བསླེབས་པའམ། ཡང་ན་
འགལ་རྐྱེན་ག་གེ་མོ་ཞིག་ལ་འཕྲད་དེ་ཕྱིར་བསྣུར་ཚད་ཅན་ཞིག་བྱེད་པ་སྟེ།
ཧ་ལམ་གཟུགས་ཅན་གྱི་དངོས་པོའི་འགྲོ་ལྡོག་གི་ཁ་ཕྱོགས་ལ་བརྟག་དཔྱད་བྱས་
ན་དེ་མཚུངས་གསལ་བོར་རྟོགས་ཐུབ་བོ། །
རྒྱུ་མཚན་དེ་ལྟ་བས་ན། གནམ་འོག་གི་གནས་ཚུལ་ཐམས་ཅད་བྱ་བ་
གཅིག་ཙམ་དང་ཆོས་གཅིག་ཙམ་གྱི་སྟེང་ནས་འོལ་ཚོད་ཀྱིས་ཁ་ཚོན་གཅོད་མི་
རུང་སྟེ། ངེས་པར་དུ་ཕྱོགས་ཡོངས་ནས་ཆོས་རྣམས་ཀྱི་གནས་ཚུལ་ལ་་་་
གཟིགས་རྟོག་བྱེད་དགོས་པ་མ་ཟད། དོན་དངོས་སུ་མཚོན་པར་བྱེད་པའི་སྤྱི་
བབ་ཀྱི་གནས་ཚུལ་ལ་བརྟག་ཞིབ་བྱེད་དགོས་པ་དང་། དེ་ནས་ཕན་ཚུན་
བསྡུར་དཔྱད་བྱེད་དགོས་ལ། གལ་ཏེ་དེ་ལྟར་མ་བགྱིས་ན་གནས་ཚུལ་ངོ་མ་
གསལ་མི་ནུས། ཐབས་ལམ་འདི་ནི་འགྲོ་བ་མིའི་རིགས་ཀྱི་བྱ་བ་དང་དེ་ཕན་
གནོད་ཐོབ་ཤོར་གཞལ་བྱེད་ལ་མེད་དུ་མི་རུང་བ་ཞིག་ཡིན་ནོ། །འཆད་ཚུལ་
ལྟར་ན། ནུབ་གླིང་གི་མཁས་པ་ཚོས་ཉེ་ལམ་ཐབས་ལམ་འདི་ཁྱད་དུ་སྤྱད་པས་
འབྲས་བུ་མི་ཉུང་བ་ཞིག་ཐོབ་པར་བཤད། སྤྱི་ཚོགས་སྟེང་འབྲེལ་ཡོད་ས་ཞིང་
དང་མི་གྲངས་མང་ཉུང༌། དངོས་ཆས་ཀྱི་རིན་བབ་མཐོ་དམན། གཉེན་སྒྲིག
བྱིས་པ་བཙས་པ། ནད་ཡམས་དང་འཆི་བ་སོགས་རྩིས་གྲངས་བཀོད་ནས་
རེའུ་མིག་ཏུ་བཏབ་ཅིང་ཕན་ཚུན་བསྡུར་ན། སྤྱི་ཚོགས་ཀྱི་གནད་དོན་བརྟག་
དཔྱད་ཆེས་དཀའ་བའི་རིགས་རྣམས་ཀྱང་ལག་མཐིལ་གྱི་རི་མོ་ལྟར་གསལ་བར་
འགྱུར་རོ། །
རྩ་དོན་དེ་གཞིར་བཟུང་སྟེ་ཆོས་རྣམས་ལ་དཔྱད་པ་བྱས་ན། ཆོས་་་
རྣམས་ཀྱི་གནས་ཚུལ་གྱི་རྒྱུ་རྟོགས་པར་ཕན་རླབས་ཆེན་པོ་ཡོད་དེ། སྤྱིར་ཆོས་
རྣམས་ལ་མཚོན་ན་ངེས་པར་དེའི་རྒྱུ་ཡོད་པ་མ་ཟད། དེ་ལའང་ཉེ་རྒྱུ་དང་
རིང་རྒྱུ་གཉིས་མཆིས་ལ། ཉེ་རྒྱུ་མཐོང་སླ་ལ་རིང་རྒྱུ་ནི་དབྱེ་བ་འབྱེད་་་་་་་
དཀའོ། །དེ་བཞིན་དུ་ཉེ་རྒྱུའི་རིགས་ཅུང་མང་ལ་རིང་རྒྱུའི་རིགས་ནི་ཅུང་ཟད་
ཉུང་། ཉེ་རྒྱུ་ནོར་སླ་ལ་རིང་རྒྱུ་ནི་རྩད་ཆོད་ཕྱིན་ཁུངས་བཙན་འགྱུར་མེད་
ཅིག་ཡིན་ནོ། །དེ་བས་ན། རྒྱུ་བཙལ་དགོས་པའི་གནད་འགག་ནི་ཉེ་རྒྱུ་ཁད་
ཀྱིས་རིང་རྒྱུར་སྦྲེལ་བསྙེན་བྱེད་པ་དེ་རེད། ཁུངས་འདེད་བྱས་པ་ཇི་ལྟར་ཐག་
རིང་ན་དེ་ལྟར་རིང་རྒྱུའི་རྣམ་གྲངས་ཇེ་ཉུང་དུ་འགྲོ་ལ། དེར་མ་ཟད་རྒྱུ་་
རིགས་གཅིག་གིས་གནས་ཚུལ་མང་པོ་ཞིག་གསལ་འགྲེལ་བྱེད་ཐུབ།
གོང་གླེང་ལྟར་འཛམ་གླིང་སྟེང་གི་ཤེས་རིག་ནི་རྒྱལ་ཁབ་གཅིག་གི་མི་
དམངས་སྤྱི་ལ་ལྡན་པའི་སྤྱོད་ཡོན་མཚོན་པར་བྱེད་ན། རྒྱལ་ཁབ་གཅིག་གི་
ཟིང་བཅོས་དར་རྒུད་ཀྱང་རྒྱལ་འབངས་ཀྱི་སྤྱོད་ཡོན་དང་འབྲེལ་སྟབས་མི་་་
གཅིག་གཉིས་ཙམ་གྱིས་ནུས་པ་འདོན་ཐུབ་པ་ཞིག་མ་ཡིན་ལ། རྒྱལ་ཡོངས་ཀྱི་
གནས་ཚུལ་རང་འདོད་ལྟར་མདུན་དུ་བསྐྱོད་འདོད་དུས་མདུན་བསྐྱོད་དང་
རང་སོར་གནས་པར་བྱེད་འདོད་དུས་ཀྱང་རང་སོར་གནས་འཇུག་ཐུབ་པ་ཞིག་
མིན་ནོ། །
དཔའ་བོ་བྱེད་པའི་གོ་སྐབས་དང་མ་འཕྲད་པ་ཟེར་བ་ནི། གནས་བབ་
དེ་དུས་ཀྱི་དར་སྲོལ་སྤྱིར་བཏང་བ་དང་བསྟུན་མ་ཐུབ་པ་ཙམ་གྱིས་རང་གི་རེ་
འདུན་མངོན་དུ་བྱེད་མ་ནུས་པ་ལ་བཤད་པ་ཡིན་ལ། བརྒྱ་ལམ་ལ་འཕྲད་
དཀའི་གོ་སྐབས་དང་འཕྲད་ནས་བྱ་བ་རླབས་པོ་ཆེ་འགྲུབ་པ་ཟེར་བའང་དུས་ཀྱི་
འགྲོ་ཕྱོགས་དང་བསྟུན་པ་ཙམ་པ་ལ་བརྟེན་པས། མི་དམངས་ཀྱི་སྟོབས་་་
ཤུགས་གང་འདོད་ཀྱིས་འདོན་ཐུབ་པ་བྱུང་བ་ལ་ཟེར་རོ། །དུས་རབས་བཅོ་
བརྒྱད་པའི་ཨ་མེ་རི་ཁའི་རང་བཙན་ནི་དཔའ་མཛངས་ལྡན་པའི་མི་ཞེ་བརྒྱད་
ཀྱིས་ལས་ལམ་གསར་དུ་ཕྱེ་བ་མིན་ལ། ཝ་ཧྲིང་ཐོན་ཟེར་བའི་མི་གཅིག་པོའི་
ཕྱག་རྗེས་ཀྱང་ག་ལ་ཡིན། པའ་བོ་ཞེ་བརྒྱད་ཀྱིས་ཁུལ་བཅུ་གསུམ་གྱི་མི་
དམངས་ལ་མངའ་བའི་རང་བཙན་བྱེད་འདོད་ཀྱི་སྟོབས་ཤུགས་གསལ་བོར་
མངོན་དུ་བཅུག་ཅིང་། ཝ་ཧྲིང་ཐོན་གྱིས་དེ་འདྲའི་སྟོབས་ཤུགས་གཡུལ་་་་
འཐབ་ལ་བཀོལ་སྤྱོད་བྱས་པ་རེད། རྒྱུ་མཚན་དེ་ལྟ་བས་ན། ཨ་མེ་རི་ཁའི་
རང་བཙན་ནི་ཧ་ཅང་འཕྲད་དཀའི་བྱས་རྗེས་ངོ་མཚར་ཅན་ཞིག་མ་ཡིན་ལ།
གལ་ཏེ་སྐབས་དེར་གཡུལ་ཕམ་དེ་རེ་ཞིག་རྒྱལ་ཁ་མ་ལོན་ནའང་། ད་རུང་
དཔའ་བོ་བཞི་བརྒྱ་བརྒྱད་ཅུ་དང་ཝ་ཧྲིང་ཐོན་ལྟ་བུ་བཅུ་ཐམ་པ་ཡོད་སྲིད་དེ།
མདོར་ན་ཨ་མེ་རི་ཁའི་མི་དམངས་ཀྱིས་ངེས་པར་རང་བཙན་བྱེད་པ་སྨོས་མ་
དགོས་སོ། །
མི་ལ་ལས་ད་རུང་གལ་ཏེ་ལེའུ་འདིའི་བཤད་ཚུལ་ལ་བལྟས་ན། གནམ་
འོག་གི་ཆོས་རྣམས་ནི་མི་གཅིག་གི་འདོད་མོས་བཞིན་དེའི་སྟོབས་ཤུགས་ཀྱིས་
བཅོས་ཐབས་མེད་ལ། འཛམ་གླིང་སྟེང་གི་གནས་ཚུལ་ཡང་དབྱར་དགུན་གྱི་
འགྲོ་འོང་དང་། ལྗོན་ཤིང་གི་རྒྱས་རྙིད་དང་འདྲ་བར་མིས་སྟོབས་ཀྱིས་ནི་
བཅོས་ཐབས་མེད་དམ། ཕལ་ཆེར་སྲིད་གཞུང་ཡང་མི་དམངས་ལ་ཕན་་་
ཐོགས་མེད་ཅིང་། མཁས་པ་ཚོའང་དགོས་མཁོ་མེད་པའི་རྫས་ལྷག་ཏུ་གྱུར་ལ།
ཚོང་པ་དང་བཟོ་བའང་གནམ་རྒན་མའི་གོ་སྒྲིག་ལ་ཉན་རྒྱུ་ལས་བསྒྲུབ་དགོས་ཀྱི་
འོས་འགན་ཅི་ཡང་མེད་པར་གྱུར། དེ་ལ་ནི་ཤེས་རིག་གོང་འཕེལ་གྱི་སྣང་ཚུལ་
ཞིག་རེད་ཟེར་ནུས་སམ། ཞེས་ཟེར་སྲིད་ན། ཁོ་བོས་བལྟས་ན་དེ་ལ་ནི་ཤེས་
རིག་གོང་འཕེལ་གྱི་སྣང་ཚུལ་ཞིག་རེད་ཟེར་གཏན་ནས་མི་རུང་། སྔར་བཤད་
ཟིན་པ་ལྟར། ཤེས་རིག་ནི་འགྲོ་བ་མིའི་རིགས་ཀྱི་ཆོས་ཉིད་ཅིག་ཡིན་ན།
ཤེས་རིག་མངོན་གྱུར་བྱེད་རྒྱུ་ནི་འགྲོ་བ་མིའི་རིགས་ཀྱི་ཕུགས་འདུན་ཡིན་པ་སྨོས་
མ་དགོས། ཤེས་རིག་གི་གནས་སུ་བསླེབས་པའི་བརྒྱུད་རིམ་གྱི་ཁྲོད་ངེས་པར
དུ་སོ་སོར་འགན་འཁྲི་མཆིས་ཤིང་། དཔེར་ན་སྲིད་གཞུང་གིས་སྤྱི་ཚོགས་ཀྱི་
སྒྲིག་ལམ་རྒྱུན་འཇགས་དང་། གནས་སྐབས་ཀྱི་ཐབས་བཀོད་ལག་བསྟར་་
བྱེད་པ་དང་། མཁས་པ་ཚོས་ངེས་པར་དུ་སྔ་གཞུག་ཀུན་ལ་མནོ་བསམ་རྒྱ་
ཆེར་བཏང་སྟེ་མ་འོངས་པའི་མདུན་ལམ་ལ་ཇུས་བཀོད་འཐེན་པ། བཟོ་ཚོང་
ལས་པ་དག་གིས་ངེས་པར་དུ་ཚོང་གཉེར་གྱི་ལས་དོན་ལ་འབད་ནས་རྒྱལ་ཁབ་
ཀྱི་ནོར་རྫས་ལ་ཁ་སྣོན་གཏོང་བ་སོགས་ཚང་མ་རང་རང་སོ་སོའི་ཐད་ནས་ནུས་
ཚད་ཀྱིས་ཤེས་རིག་མངོན་དུ་འགྱུར་བར་སྟོབས་ཤུགས་རེ་བཏོན་པ་ཡིན་ནོ། །
འོན་ཏེ་སྲིད་གཞུང་ལའང་རྒྱུན་རིང་གི་འཆར་གཞི་དང་། མཁས་པ་ཚོར་ཡང་
གནས་སྐབས་ཀྱི་འགན་འཁྲི་མེད་ག་ལ་རུང་། དེར་མ་ཟད་སྲིད་གཞུང་གི་
དཔོན་རིགས་ཀྱང་མཁས་པའི་རིགས་ལས་བྱུང་བའང་ཡོད་སྟབས། ཕན་ཚུན་
གྱི་འགན་འཁྲི་འདྲ་ནའང་། སྤྱི་སྒེར་གྱི་ཁྱད་པར་ཡོད་པས། ལས་ཀའི་
ཕྱོགས་སོ་སོར་གསལ་འབྱེད་བགྱིས་འདུག་ཅིང་། ལས་ཀའི་རང་བཞིན་གྱིས་
ད་ལྟ་དང་འབྱུང་འགྱུར་གྱི་ཁྱད་པར་མེད་ཐབས་མེད་དོ། །གལ་སྲིད་རྒྱལ་ཁབ་
ལ་དོན་དག་ཅིག་བྱུང་ཚེ། ཐོག་མར་དེ་དང་ལེན་དང་ཐག་གཅོད་ཀྱི་ཐབས་
བཀོད་འཐེན་མཁན་ནི་སྲིད་གཞུང་ཡིན་པ་བཤད་མ་དགོས་ལ། ཡིན་ནའང་།
དུས་རྒྱུན་འཛམ་གླིང་གི་གནས་ཚུལ་ལ་ཉམས་འཇོག་བྱས་ཏེ། འབྱུང་འགྱུར་
བསུ་བར་སྟ་གོན་ནམ། ཡང་ན་དེ་མངོན་དུ་གྱུར་པ་ལ་བསྐུལ་མ་སོགས་བྱེད་
པ་མཐའ་དག་མཁས་པ་ཚོའི་འགན་ཁུར་ཡིན་ནོ། །མཁས་པ་ཕལ་མོ་ཆེས་་་་
གནས་ལུགས་དེ་ཤེས་ཀྱིན་མེད་པར་འབྲེལ་མེད་ལ་དོ་སྣང་བྱེད་ཅིང་གང་ས་གང་
དུ་ཆས་ཏེ་འབོད་བསྐུལ་གཏོང་བ་དང་། ཡིན་ནའང་རང་གི་སྡོད་གནས་གང་
ཡིན་བརྗེད་ཟིན་པ་མ་ཟད། ལ་ལས་ནི་སྲིད་གཞུང་ཕྱོགས་ཀྱི་བེད་སྤྱོད་དང་དུ་
བླངས་ཏེ། གནས་སྐབས་ཀྱི་ལས་དོན་ལ་ཞུགས་ནས་ཐག་གཅོད་འདོད་ལ།
དེ་ལྟ་བུས་ནི་མཐའ་མཇུག་དོན་ཅི་ཡང་མི་འགྲུབ་པ་ཕར་ཟད་མཁས་པའི་ཐོབ་
ཐང་ཡང་དམག་གཅོག་བྱས་པ་རེད་དེ། དེ་ནི་ངོ་མས་རྨོངས་པའི་མཐར་ཐུག་
པ་ཡིན་ནོ། །སྲིད་གཞུང་གི་ནུས་པ་ནི་དཔེར་ན་ཕྱི་ནད་བཤའ་བཅོས་དང་།
མཁས་པའི་གཞུང་ལུགས་ནི་དཔེར་ན་ཕུང་པོ་གསོ་ཐབས་ལྟ་བུ་ཡིན་པས།
དེའི་ཕན་རླབས་ལ་མྱུར་བུལ་སོགས་ཀྱི་ཁྱད་པར་ཡོད་ནའང་། མིའི་བདེ་ཐང་
ལ་དེ་ཚང་མ་འདྲ་མཚུངས་སུ་མེད་མི་རུང་བ་ཡིན་ནོ། །ད་ལྟ་སྲིད་གཞུང་དང་
མཁས་པ་ཚོའི་ནུས་པ་བཤད་དུས་གཅིག་ནི་ད་ལྟ་དང་། གཅིག་ཤོས་ནི་མ་
འོངས་པར་བཤད་པ་ཡིན་མོད་ཀྱང་། འོན་ཏེ་དེ་ཀུན་ལ་རང་གི་ཕན་ནུས་
གལ་ཆེན་རེ་མཆིས་སྟབས། རྒྱལ་ཁབ་ལ་མཚོན་ན་དེ་མཚུངས་མེད་མི་རུང་
ཞིག་རེད། ཆེས་དོ་གལ་ཆེ་བ་ནི་སྲིད་གཞུང་དང་མཁས་པའི་ནུས་པ་ཕན་ཚུན་
ཅུང་ཟད་ཀྱང་གནོད་བྱ་གནོད་བྱེད་དུ་མི་འགྲོ་བར་མཐའ་གཅིག་ཏུ་མཉམ་་
འབྲེལ་བྱས་ཏེ་ཕན་ཚུན་རྟིང་བསྐུལ་གྱིས་ཤེས་རིག་གི་གོང་འཕེལ་ལ་འབད་་
འབུངས་བྱེད་རྒྱུ་དེ་ཡིན་ནོ། །

ལེའུ་ལྔ་བ། ལེའུ་གོང་མ་མུ་མཐུད་དུ་བཤད་པ།

རྒྱལ་འབངས་ཀྱི་བློ་གྲོས་དང་ཀུན་སྤྱོད་སྤྱིར་བཏང་བའི་སྟེང་ནས་རྒྱལ་
ཁབ་གཅིག་གི་ཤེས་རིག་གི་རྣམ་པ་ཇི་འདྲ་ཡིན་པ་མཐོང་ཐུབ་ལ། ལེའུ་གོང་
མའི་ནང་བཤད་པའི་གླེང་ཕྱོགས་ནི་རྒྱལ་ནང་གི་མང་ཚོགས་ཀྱི་གླེང་ཕྱོགས་ཏེ་
རྒྱལ་རབས་ག་གེ་མོ་ཞིག་གི་ནང་མི་དམངས་སྤྱི་ལ་ལྡན་པའི་བློ་གྲོས་དང་ཀུན་
སྤྱོད་ཀྱི་མཚོན་བྱེད་ཀྱང་རེད། དེར་བརྟེན། གླེང་ཕྱོགས་ལ་བལྟས་ན་མི་
དམངས་ཀྱི་བསམ་བློའི་འཁོར་ཕྱོགས་རྟོགས་ནུས་པ་ཡིན་ནོ། །ཡིན་ནའང་།
གླེང་ཕྱོགས་ཀྱི་ཐད་འདིར་ལྟ་ཚུལ་གཉིས་མཆིས་ཏེ། ལྟ་ཚུལ་དང་པོ་གང་ཞེ་ན་
གླེང་ཕྱོགས་ཀྱི་སྟོབས་ཆེ་ཆུང་ནི་མི་གྲངས་མང་ཉུང་ལ་མ་ཐུག་ལ། དེ་ནི་བློ་
གྲོས་ཀྱི་མཐོ་དམན་ལ་ལྟོས་པ་ཡིན་ནོ། །ལྟ་ཚུལ་གཉིས་པ་ནི་མི་དམངས་ཀུན་ལ་
བློ་གྲོས་ལྡན་ཡང་གལ་ཏེ་གོམས་སྲོལ་དང་ཕན་ཚུན་སྦྲེལ་མ་ཐུབ་ན་གླེང་ཕྱོགས་
ཀྱི་ཐ་སྙད་མི་སྦྱོར་སྟེ། འདིར་དེའི་སྒྲུབ་བྱེད་ཅུང་ཟད་བཀོད་ན་འདི་ལྟ་སྟེ།
དང་པོ། མི་གཉིས་ཀྱི་འདོད་ཚུལ།མི་གཅིག་གི་འདོད་ཚུལ་གྱིས་ཕམ་མི་
ཐུབ་ལ། མི་གསུམ་གྱི་འདོད་ཚུལ་གྱིས་མི་གཉིས་ཀྱི་འདོད་ཚུལ་ཟིལ་གྱིས་་
གནོན་ནུས་པས། མི་གྲངས་ཇི་ལྟར་མང་ན་གླེང་ཕྱོགས་ཀྱི་སྟོབས་ཤུགས་ཀྱང་
དེ་ལྟར་ཇེ་ཆེར་འགྲོ་ལ། དེ་ནི་མང་སྣ་ཉུང་གིས་མི་བརྟན་ཟེར་བ་དེ་རེད།
ཡིན་ནའང་། དེ་འདྲའི་གླེང་ཕྱོགས་ཀྱི་མང་ཉུང་དྲག་ཞན་ནི་མི་རྣམས་ཀྱི་ནུས་
པ་དང་ཡོན་ཏན་འདྲ་བ་གཞིར་གཞག་གི་སྟེང་ནས་བཤད་དགོས། གལ་ཏེ་
གནམ་འོག་གི་མི་ཐམས་ཅད་ཚོགས་པ་ཧྲིལ་པོ་གཅིག་ཏུ་བལྟས་ན། གླེང་་
ཕྱོགས་ཀྱི་སྟོབས་ཆེ་ཆུང་མིའི་གྲངས་མང་ཉུང་ལ་མ་ཐུག འོ་ན་གང་ལ་ཐུག་
ཟེར་ན། དེ་ནི་མི་དམངས་ཀྱི་བློ་གྲོས་མཐོ་དམན་ལ་ཐུག་པ་ཡིན་ནོ། །མིའི་
སྤྱོད་ཡོན་ནི་མིའི་ལུས་ཤུགས་དང་འདྲ་སྟེ། མི་གཅིག་གི་ཤེད་མི་གསུམ་གྱི་ཤེད་
དང་འདྲ་བ་ཡོད་ལ། མི་གཅིག་གི་ཤེད་མི་བཅུའི་ཤེད་ཤུགས་ལ་འགྲན་བཟོད་
མཁན་ཡང་ཡོད་པ་ལྟ་བུའོ། ། རྒྱུ་མཚན་དེ་བས་ན། གལ་ཏེ་མང་ཚོགས་་་་
གཅིག་ཏུ་བསྡོམས་ནས་དེའི་སྟོབས་ཆེ་ཆུང་བརྩིས་ན། མིའི་གྲངས་མང་ཉུང་
ཙམ་ལ་གཞི་བྱས་ཏེ་ཐག་གཅོད་མི་རུང་ལ། ངེས་པར་དུ་ཚོགས་པ་ཧྲིལ་པོའི་
ཁྲོད་སོ་སོར་མཆིས་པའི་སྟོབས་ཤུགས་ལ་གཞི་བྱས་ནས་བརྩི་དགོས་སོ། །
སྤྱོད་ཡོན་གྱི་སྟོབས་ཤུགས་འཇལ་བྱེད་ཀྱིས་གཞལ་མི་ནུས་མོད། ཡིན་
ནའང་གནས་ལུགས་ཀྱི་སྟེང་ནས་བཤད་ན་ལུས་ཤུགས་དང་མི་འདྲ་བ་ཅང་མེད་
ལ། དེའི་སྟོབས་ཆེ་ཆེ་ལུས་ཤུགས་ལ་བསྡུར་ན་ཧེ་བག་ཤིན་ཏུ་ཆེ་སྟེ།  མི་
གཅིག་གིས་མི་བརྒྱའམ་ཡང་ན་སྟོང་གི་ངོ་ལེན་ཐུབ་པའང་ཡོད་སྲིད་དོ། །གལ་
སྲིད་འགྲོ་བ་མིའི་རིགས་ཀྱི་སྤྱོད་ཡོན་ཅོ་ཅིན་སོགས་ཀྱི་རིགས་སུ་གྱུར་ན། ངེས་
པར་ངོ་མཚར་བའི་ལྟད་མོ་ཡོད་པ་བཤད་མ་དགོས། རྒྱལ་ཁབ་གཅིག་གི་གླེང་
ཕྱོགས་ནི་མིའི་གཟུགས་གཞི་ལས་བྱུང་བ་མིན་ལ། དེ་ནི་མིའི་བསམ་བློ་ལས་
ཐོན་པ་ཞིག་གོ། དེ་བས་ན། གླེང་ཕྱོགས་ཟེར་བ་ནི་མཐའ་གཅིག་ཏུ་གླེང་
མཁན་གྱི་མི་མང་བས་ཤེད་ཆེ་བ་མིན་ལ། དེ་ནི་གླེང་མཁན་གྱི་ཁྲོད་བློ་གྲོས་
དང་ཀུན་སྤྱོད་ཀྱི་ཚད་མཐོན་པོ་ལྡན་མིན་ལ་ཐུག་ཅིང་། སྤྱོད་ཡོན་གྱི་ཚད་
དེས་མི་གྲངས་ཉུང་བར་ཁ་གསབ་བྱས་པས་གླེང་ཕྱོགས་ཞེས་པར་གྲུབ་པ་རེད།
གལ་ཏེ་ཡོ་རོབ་གླིང་གི་རྒྱལ་ཁབ་རྣམས་ཀྱི་མི་དམངས་ཀྱི་སྤྱོད་ཡོན་ཆ་སྙོམས་
བགྱིས་ནས་བལྟས་ན། རྒྱལ་ནང་གི་ཡིག་རྨོངས་ཕལ་ཆེར་གཉིས་ཆ་གཅིག་
ལས་ལྷག་ལ། རྒྱལ་ཁབ་དེ་དག་ཏུ་བྱུང་བའི་རྒྱལ་གླེང་ངམ་གླེང་ཕྱོགས་ཀུན་
སྤྱིར་མི་དཀྱུས་མ་ཡན་ཆད་ཀྱི་དཔྱོད་ལྡན་དག་གི་གཏམ་གླེང་ཡིན་ཞིང་། དེ་
ལས་གཞན་གླེན་འབངས་རྣམས་ནི་གྱང་སྟེང་གི་རྩྭ་ལྟར་དེ་དག་གི་རྗེས་སུ་འགྲོ་
ལྡོག་བྱེད་པ་ལས་རང་ཚུགས་མེད་པས་འདིའི་ཁོངས་སུ་འདུས་ཡོད་པ་དང་།
དེར་མ་ཟད་དཀྱུས་མ་ཡན་གྱི་མི་རྣམས་ཀྱི་ཁྲོད་ཀྱང་བློ་གྲོས་ཀྱི་རྩལ་གྱི་ཁྱད་པར་
ཧ་ཅང་ཆེའོ། །ཡང་ན་ཀ་པས་ཁ་པ་ཐུབ་པ་དང་། ཡང་ན་ཁ་པས་ཀ་པ་
མཐར་སྐྲོད་བྱེད་པ་དང་། གལ་ཏེ་འཐབ་འཕྲལ་ཕམ་པ་དང་། རྩོད་གླེང་
བར་མེད་ཀྱིས་རྒྱལ་ཕམ་དབྱེ་འབྱེད་དཀའ་བའང་ཡོད་ལ། ཐབས་བརྒྱ་ཇུས་
སྟོང་གིས་ཡུན་རིང་འབད་པར་བརྟེན་ནས་ད་གཟོད་གཅིག་གི་བཤད་ཚུལ་མི་
མཐུན་པའི་ཕྱོགས་ཀྱི་མགོ་གནོན་ཐུབ་པའང་ཡོད་པས། དེ་ལའང་རྒྱལ་གླེང་
ངམ་གླེང་ཕྱོགས་ཞེས་ཟེར་རོ། །དེ་ནི་ཡོ་རོབ་གླིང་གི་རྒྱལ་ཁབ་རྣམས་སུ་ཚགས་
པར་དང་གཏམ་གླེང་ཚོགས་འདུ་མང་ཞིང་མི་མང་གི་འུད་གཏམ་ཁྱོན་ཆེ་བའི་
འབྱུང་རྩ་རེད། མདོར་ན། མི་དམངས་ནི་རྒྱལ་ཡོངས་སྤྱོད་ཡོན་གྱི་འཛུབ་
ཁྲིད་འོག་ཞུམ་ཞུམ་པོར་གནས་ཤིང༌། སྤྱོད་ཡོན་གྱི་ཁ་ཕྱོགས་གལ་ཏེ་འགྱུར་ཚེ།
མི་དམངས་ཀྱི་ཁ་ཕྱོགས་ཀྱང་དེ་བསྟུན་གྱིས་འགྱུར་ལ། སྤྱོད་ཡོན་ལ་ཏང་གི་
གྲུབ་མཐའི་རྣམ་གྲངས་བྱུང་ཚེ། མི་དམངས་ཀྱང་རང་ཤུགས་ཀྱིས་དེ་ལྟར་
འགྱུར་སྟེ། འགྲོ་ལྡོག་ཐོར་འདུ་གང་ཡིན་ཚང་མ་བློ་གྲོས་དང་ཀུན་སྤྱོད་ཀྱི་རྗེས་
སུ་མ་འབྲང་བ་མེད་དོ། །དེ་ནི་ང་ཚོའི་འཇར་པན་གྱི་དོན་མཚོན་འགས་ཀྱང་
བདེན་དཔང་བྱེད་ཐུབ་སྟེ། ལོ་འགའ་ཤས་ཀྱི་ཡར་སྔོན་སྲིད་གཞུང་གིས་་་
གསར་བཅོས་བྱས་ཤིང་། དེ་ནས་མུ་མཐུད་དུའང་རྒྱལ་དོར་རྫོང་འཛུགས་ཀྱི་
ཇུས་བཀོད་འཐེན་སྟབས། རྗེ་རིགས་དང་སྐུ་དྲག་གི་རིགས་ཀྱི་དབང་ཆ་དང་
ཕོགས་བརྔན་རིམ་གྱིས་ཡལ་བར་གྱུར། ཡིན་ནའང་ཁོ་ཚོས་སྡུག་ཡུས་འདོན་
མི་ཕོད། དེ་ནི་ཅིའི་ཕྱིར་ཡིན་ཟེར་ན། མི་ལ་ལས་རྒྱལ་ལུགས་གསར་བཅོས་
ནི་རྒྱལ་བོའི་ཕོ་བྲང་གི་རྔམ་བརྗིད་ཀྱིས་ཡིན་ལ། རྒྱལ་དོར་རྫོང་འཛུགས་ནི་
སྲིད་འཛིན་མཁན་གྱི་མཁས་ཤིང་མཛངས་པའི་བློ་གྲོས་ལ་བརྟེན་ནས་ད་གཟོད་
འགྲུབ་པ་ཡིན། ཞེས་ཟེར་མོད། དེ་ནི་ངོ་མས་གནས་ཚུལ་མི་ཤེས་པའི་བབ་
ཅོལ་ཙམ་དུ་ཟད། རྒྱལ་བོའི་ཕོ་བྲང་ལ་གལ་ཏེ་དངོས་གནས་དེ་འདྲའི་་་་་་་་
འཇིགས་ཟིལ་ལྡན་ན། རྒྱལ་བོའི་ལམ་ལུགས་ཀྱི་བསྐྱར་གསོ་ཁེ་ཨིས་ཨོ་ཨོའུའི་
ལོ་མཇུག་བར་ལུས་དགོས་དོན་མེད་ལ། ཐའོ་ཁིས་གཱ་བཱ་ཡང་སྔ་མོ་ནས་རྩ་
བརླག་གཏོང་མི་ཐུབ་བམ། ཡང་ན་ཨ་ཞིས་ཁཱ་གཱའི་དུས་མཇུག་ཏུ་སྲིད་དབང་
སླར་བསྡུ་ནུས་སོ། །སླར་གསོའི་གོ་སྐབས་ཁེ་ཨིས་ཨོ་ཨོའུའི་ལོ་མཇུག་ལ་འཇོག་
དགོས་པའི་ངེས་པ་མེད་ལ། འོ་ན་ཅི་ཞིག་ལ་ད་ལྟའི་བར་ད་གཟོད་གསར་
བཅོས་ཀྱི་ལས་དོན་ཆེན་པོ་འགྲུབ་ཅིང་རྒྱལ་དོར་རྫོང་འཛུགས་ལག་བསྟར་དུ་
གཏོང་བ་རེད་དམ། དེ་ནི་རྒྱལ་བོའི་ཕོ་བྲང་གི་རྔམ་ཟིལ་ཆེ་བས་མིན་ལ།
སྲིད་འཛིན་མཁན་གྱི་མཁས་མཛངས་ཐག་བཅད་ཀྱིས་ཀྱང་མ་ཡིན་ཏེ། དེ་ལ་
ནི་གཞན་དུ་རྩ་བའི་རྒྱུ་རྐྱེན་ཡོད་འདུག་གོ།
ང་ཚོའི་རྒྱལ་ཁབ་ཀྱི་མི་དམངས་ལ་ཡུན་རིང་པོར་སྒེར་གཅོད་གཏུམ་དྲག་
གི་ཆབ་སྲིད་ཀྱིས་གཉའ་གནོན་བྱས་ཤིང་། མི་དྲག་དབང་ཤེད་ཅན་ནི་ཁོ་ཚོའི་
བཀའ་འབེབས་བཀོད་འདོམས་བྱེད་པའི་མ་དངུལ་དུ་གྱུར་སྟབས། ནུས་རྩལ་
ཇི་ལྟར་ལྡན་ཡང་གལ་ཏེ་མི་དྲག་དབང་ཤེད་ཅན་ལ་མ་བརྟེན་ན་རང་གི་འཇོན་
ཐང་མངོན་མི་ཐུབ། གནས་བབ་དེར་དེ་འདྲའི་ཤེད་ཤུགས་ཀྱི་འགོག་གནོན་
གྱིས་རྒྱལ་ཡོངས་སུ་བློ་རྩལ་འདོན་སའི་ཡུལ་རྙེད་དཀའ་བར་གྱུར། ཡིན་་་
ནའང་འགྲོ་བ་མིའི་རིགས་ཀྱི་བློ་གྲོས་གོང་འཕེལ་དུ་ཆས་པའི་སྟོབས་ཤུགས་ནི་ཇི་
ལྟར་འགོག་གནོན་བྱས་ཀྱང་འགོག་གནོན་མི་ཐུབ་སྟེ། རང་སོར་སྡོད་པའི་
དུས་སྐབས་སུའང་མི་རྣམས་ད་རུང་མདུན་དུ་བསྐྱོད་ནུས་སོ། །ཐའོ་ཁིས་གཱ་
བཱའི་དུས་མཇུག་ཏུ་བསླེབས་དུས། སྤྱི་ཚོགས་སྟེང་གི་མི་སྣ་མང་པོ་ཞིག་རིམ་
གྱིས་མི་དྲག་དབང་ཤེད་ཅན་ལ་ཞེ་ལོག་བྱུང་བའི་དབུ་བརྩམས། དེར་བརྟེན།
མི་ལ་ལས་དཔོན་གནས་བསྐྱུར་ཏེ་སྨད་དཔྱད་གཉེར་བ་དང་། མི་ལ་ལས་
འབད་འབུངས་ཀྱིས་གཞུང་རྩོམ་པར་བྱེད་པ་བྱུང་། ཐེམ་མའེ་ཨིས་དང་་་་
འབིན་ཁཱ་ཞེས་པའི་ཁྲི་ལོའི་བར་དཔེ་བསྐྲུན་བགྱིས་པའི་གཞུང་དཔེ་དང་སྙན་
རྩོམ་སྒྲུང་གཏམ་སོགས་ཀྱི་ནང་བསྡུས་བརྗོད་ཀྱིས་བཅིངས་ཏེ་མི་འདོད་པ་མང་
ཙམ་བརྗོད་འདུག ཡིན་ཀྱང་མི་དྲག་དབང་ཤེད་ཅན་གྱི་སྲིད་དབང་སྒེར་
གཅོད་ཀྱི་ཆབ་སྲིད་ལ་ཐད་ཀར་དགག་རྒོལ་གཏོང་མེད་དོ། །འོན་ཏེ་རྒྱལ་རིག་
སྨྲ་བ་ཚོས་རྒྱལ་རྒྱུད་ཉམས་རྒུད་དུ་སོང་བ་ལ་འགྱོད་གདུང་བྱེད་ཅིང་། རྒྱལ་
རིག་སྨྲ་བ་ཚོས་སྐུ་དྲག་གིས་སྲིད་དབང་མཛད་པའི་བག་མེད་རྒྱས་སྤྲོས་ལ་ཟུར་
ཟ་བགྱིད་པ་སོགས་གང་ལྟར་སྐབས་དེར་ཕྱོགས་མང་པོ་ཞིག་ལ་བལྟས་ན་གནས་
བབ་ལ་མི་དགའ་བའི་རྣམ་འགྱུར་གསལ་བོར་མཐོང་ཐུབ། ཡིན་ན་ཡང་རྒྱལ་
རིག་སྨྲ་བ་ཚང་མ་རྒྱལ་བོའི་ཕོ་བྲང་གི་བློ་དཀར་ཞབས་འདེགས་པ་ཡིན་པའི་
ངེས་པ་མེད་ལ། རྒྱལ་རིག་སྨྲ་བ་ཚོའང་ངོ་མས་རྒྱལ་ཁབ་ལ་སེམས་ཁུར་བྱེད་
མཁན་ཡིན་པའི་ངེས་པ་མེད་དེ། ང་ཚོས་ལྟོས་དང་དབེན་པ་བསྟེན་པའི་སྐྱེས་
བུར་གྲགས་པ་དེ་དག་དུས་རྒྱུན་མི་འདོད་པ་བཤད་རྒྱུ་མང་ཡང་། གལ་ཏེ་གོ་
གནས་ཅུང་ཟད་ཐོབ་པ་ནས་བཟུང་གློ་བུར་འགྱུར་སྟེ་འཁང་ར་གཅིག་ཀྱང་་
བརྗོད་མི་སྲིད། ཡང་དཔེར་ན་ད་ལྟའི་དུས་མཇུག་ཏུ་རྒྱལ་བོ་བཀུར་མཁན་གྱི་
མི་དག་གལ་ཏེ་པ་ཁོའུ་ཧོའི་ནས་འབྲས་བྲེ་ལྔ་ཙམ་གྱི་ཕོགས་བརྔན་ཐོབ་ཚེ།
སང་ཉིན་ནས་པ་ཁོའུ་ཧོའུའི་ཕྱོགས་སྐྱོར་མཁན་དུ་འགྱུར་འདུག དེ་ལྟ་བུའི་
གནའ་དེང་གི་མཚན་གཞི་མང་པོ་ཞིག་གིས་བདེན་དཔང་བྱེད་ནུས་སོ། །
མདོར་བསྡུས་ན། རྒྱལ་རིག་སྨྲ་བ་དེ་དག་གིས་ཐའོ་ཁིས་གཱ་བཱའི་དུས་
མཇུག་ཏུ་རྒྱལ་བོ་བཀུར་ཞིང་རྒྱལ་ཁབ་ལ་སེམས་ཁྲལ་བྱེད་པའི་འདོད་ཚུལ་ཡི་
གེའི་གཟུགས་སུ་མང་དུ་ཕབ་པས། རང་ཤུགས་ཀྱིས་གླེང་ཕྱོགས་ཀྱི་རྒྱུ་ལམ་
ཞིག་ཕྱེས་ཟིན། ཡིན་ཀྱང་ཕལ་མོ་ཆེ་ནི་ཁོ་ཚོའི་ཁ་ཞེ་གཅིག་མཐུན་གྱི་བསམ་
ཚུལ་མིན་ཏེ། དེ་དག་གིས་ནི་རྒྱལ་བོ་བཀུར་ཞིང་རྒྱལ་ཁབ་ལ་སེམས་ཁྲལ་བྱེད་
པའི་མིང་གཡར་ནས་རང་ཉིད་ལ་ཅི་ཡང་མ་ཐོབ་པར་མི་འདོད་ཚུལ་བསྟན་པ་
ཙམ་དུ་ཟད། ཁོ་ཚོའི་སེམས་ངོ་མར་ལྷག་བསམ་ཟོལ་མེད་ཅིག་ཡིན་མིན་དང་།
ཁོ་ཚོའི་གྲོས་གླེང་མཐར་གཏུགས་ན་སྒེར་དོན་ཡིན་ནམ་གཞུང་དོན་ཡིན་སྐབས་
ཐོག་མི་འདྲི་ལ། གལ་ཏེ་ཆ་སྙོམས་མིན་པའི་འབྱུང་རྩར་དཔྱད་ན། དེ་ནི་ཁོ་
ཚོར་སྒེར་གཅོད་དབང་ཤེད་ཅན་གྱིས་འགོག་གནོན་བྱས་པས། རང་ཉིད་ཀྱི་
འཇོན་ཐང་ཕྱིར་འདོན་མི་འཇུག་པར་ཞེ་འཁོན་སྐྱེ་བ་ཡིན། དེ་བས་ན་སེམས་
ཁམས་ཀྱི་སྟེང་ནས་སྒེར་གཅོད་ཀྱི་མངའ་འོག་ཏུ་གུས་ཤམ་གྱིས་འདུག་འདོད་
མེད་དོ། །དེ་ནི་བརླང་སྤྱོད་ཆབ་སྲིད་དར་བའི་དུས་དེ་འདྲའི་འདོད་ཚུལ་ཕྱིར་
དམར་རྗིན་དུ་འདོན་མ་ཕོད་པ་ཙམ་ཁོ་ཚོའི་སྨྱུག་གུའི་རྩེ་མོ་དང་སྐད་ཆ་ཤོད་
སྟངས་ཀྱི་ཁྲོད་ནས་གསལ་བོར་མཐོང་ཐུབ། དེ་ལྟར་ཕྱིར་མངོན་གསལ་དུ་
འདོན་མི་འདོན་ནི། —ངེས་པར་བརླང་སྤྱོད་ཆབ་སྲིད་ཀྱི་སྟོབས་ཤུགས་དང་མི་
དམངས་ཀྱི་བློ་གྲོས་ཀྱི་ནུས་ཤུགས་ཀྱི་སྟོབས་ཆེ་ཆུང་ལ་ཐུག་འདུག སྲིད་་་
གཞུང་གི་བཙན་ཤེད་དང་མི་དམངས་ཀྱི་བློ་རྩལ་ཕན་ཚུན་འགལ་ཟླར་གནས་ཏེ།
གཅིག་རྒྱལ་ན་ཅིག་ཤོས་ཀྱི་དབང་ཤོར་ལ། ཅིག་ཤོས་རྒྱལ་ན་གཅིག་གིས་ཆ་
སྙོམས་མིན་པའི་འབོད་བསྐུལ་བྱེད་ཅིང་། དེ་གཉིས་ནི་རྒྱ་མའི་སྤང་མདའ་
བཞིན་ནམ། ཐའོ་ཁིས་གཱ་བཱའི་སྲིད་གཞུང་ཕྱོགས་ཡོངས་ནས་དར་བའི་དུས།
སྲང་མདའ་མཐའ་གཅིག་ཏུ་ཕྱོགས་གཅིག་ལ་གཡོ་ཞིང་། དེ་ནས་དེའི་དུས་
མཇུག་ཏུ་བསླེབས་ཚེ། མི་རྣམས་ཀྱི་བློ་ཤུགས་ཅུང་ཟད་གོང་འཕེལ་དུ་སོང་
བས། རྒྱ་མའི་ཕྱོགས་གཞན་ལའང་ད་གཟོད་རྒྱ་རྡོ་ཆུང་ཆུང་ཞིག་འཇོག་ཐུབ་
བྱུང་། ཐེམ་མའེ་ཨིས་དང་འབིན་ཁཱ་ཞེས་པའི་ཁྲི་ལོའི་རྗེས་ནས་པར་དུ་བསྐྲུན་
པའི་དཔེ་གཞུང་དེ་དག་ནི་འདི་གའི་རྒྱ་རྡོ་རེད་ཅེ་ན་རུང་། འོན་ཀྱང་རྒྱ་རྡོ་དེ་
ཡང་ཆེ་བས་སྲང་མདའ་རྩ་བ་ནས་དྲང་མོར་འཇོག་མི་ཐུབ། འོ་ན་ནམ་ཞིག་
ལ་སྲང་མདའི་མགོ་རྟིང་བརྗེ་ནུས་ཤིང་བློ་རྩལ་གྱིས་རྒྱལ་ཁ་ཐོབ་ཅེ་ན། དེ་ནི་
ཚོད་དཔག་དཀའ་བའི་གནས་སུ་འདུག་མོད། སྟབས་བདེ་ཞིག་ལ་ཁཱ་ཨེ་ཨིས
ཁྲི་ལོའི་བར་ཕེ་རིས་ཟེར་བ་རྒྱ་མཚོ་བརྒལ་ནས་འཇར་པན་དུ་བསླེབས་པ་ནས་
བཟུང༌། ད་གཟོད་གསར་བཅོས་ཀྱི་ཆ་རྐྱེན་ལེགས་པོ་ཞིག་བསྐྲུན་སོང་།
ཕེ་རིས་འཇར་པན་དུ་འབྱོར་བ་ནས་ཐའོ་ཁིས་གཱ་བཱ་སྲིད་གཞུང་དང་རྒྱལ་
ཁབ་མང་པོ་ཞིག་ལ་ཆིངས་ཡིག་སྤེལ་རྗེས། མི་རྣམས་ཀྱིས་སྲིད་གཞུང་གི་ཇུས
བཀོད་ལ་བལྟས་ནས་ད་གཟོད་སྲིད་གཞུང་ཉམ་ཆུང་ནུས་མེད་ཅིག་ཡིན་པ་་
རྟོགས་པར་གྱུར། ཕྱོགས་གཞན་ཞིག་ནས་ཕྱི་གླིང་བ་དང་འཕྲད་ཅིང་ཁོ་ཚོའི་
གཏམ་གླེང་ཐོས་པ་དང་། ཡང་ན་ཕྱི་གླིང་བའི་དཔེ་དེབ་ཀློག་འདོན་དང་ལོ་
ཙཱ་བགྱིས་པས། མཐོང་ཐོས་ཀྱི་རྒྱ་ཇེ་ཆེ་རུ་སོང་ཞིང་། འབངས་མིའི་སྟོབས་
ཤུགས་སྔར་བས་ཇེ་རྒྱས་སུ་ཕྱོགས་པའི་རྐྱེན་གྱིས་པ་ཁོའུ་ཧོའུ་ནི་མིའི་སྟོབས་
ཤུགས་ལ་བརྟེན་ནས་དྲུངས་འབྱིན་ཐུབ་པའི་གོ་རྟོགས་སད། དེ་འདྲའི་་་
གནས་ཚུལ་ནི་ལོང་བས་གློ་བུར་དུ་གཟུགས་མཐོང་བ་དང་འོན་པས་གློ་བུར་དུ་
སྒྲ་ཐོས་པ་ནང་བཞིན་གྱུར་ཏོ། །དེ་ནས་ཐོག་མར་གཞན་འགོག་སྨྲ་བའི་ལྟ་ཚུལ་
བྱུང་ཞིང༌། གཏམ་གླེང་འདིའི་འབྱུང་རྩ་ནི་རང་ཉིད་ཀྱི་སྒེར་སེམས་ཀྱི་དབང་
དུ་གྱུར་པ་མ་ཡིན་ཏེ། དེ་ནི་དགྲ་ཕྱོགས་དང་རང་ཕྱོགས་ཀྱི་མཚམས་གསལ་
བོར་འབྱེད་པའི་ཆེད་དང་། མེས་རྒྱལ་སྲུང་སྐྱོབ་ཀྱི་ཆེད་འབའ་ཞིག་ཡིན།
སུ་ཡིན་ཀྱང་ཐེངས་དང་པོར་ཕྱི་གླིང་བ་དང་འཕྲད་པའི་ཚེ་ཡ་མཚན་གྱི་སྣང་བ་
ཞིག་སྐྱེ་སྲིད། དེ་འདྲའི་སྣང་བ་ནི་གང་དྲན་དྲན་གྱི་སྣང་བ་མིན་ཏེ། དེ་ནི་
ཕྱི་གླིང་བ་དང་འཇར་པན་གྱི་ཁྱད་པར་བློ་ངོར་མནོ་གཞིགས་བྱས་ཙམ་སྟེ།
ངར་ཤུགས་ཆེར་སྐྱེད་ཀྱིས་མེས་རྒྱལ་གྱི་རླབས་ཆེའི་ལས་དོན་ཕྲག་པར་བཞེས་
འདོད་ཀྱི་བསམ་བློ་རེད། རྒྱུ་མཚན་དེ་བས་ན་དེ་ནི་སྤྱི་དོན་མ་རེད་ཟེར་ག་ལ་
རུང་། མདོར་ན་མེས་རྒྱལ་ལ་དགའ་བའི་ལྷག་བསམ་རྩིང་ཞིང་འཐུས་ཚང་དུ་
མ་གྱུར་ནའང་། དེའི་དམིགས་ཡུལ་ནི་རྒྱལ་ཁབ་ཀྱི་ཆེད་ཡིན་སྟབས་གཞུང་
དོན་ཁོ་ན་ཡིན་ལ། ཁོ་ཚོའི་སློང་ཕྱོགས་སྤྱི་སེམས་དང་བླངས་ཀྱིས་མཐའ་་
གཅིག་ཏུ་གཞན་འགོག་ཐབས་ཙམ་དོན་དུ་གཉེར་བས། གཞོགས་སྐྱོར་རྗེས
འབྲང་མང་པོ་བྱུང་བའི་རྒྱུ་མཚན་དེ་རེད། སྤྱི་ཚོགས་སྟེང་གི་མི་སྣ་ཚོར་ཡང་
དུས་སྐབས་ཤིག་ཏུ་དེའི་ཤུགས་རྐྱེན་ཐེབས་ཏེ། ཕྱི་གླིང་བར་འབྲེལ་བ་བྱེད་
པའི་ཕན་ཁེ་མ་མཐོང་བར་དེ་ལ་འཁོན་འཛིན་གྱི་བསམ་བློ་སྐྱེས་ཤིས། གནམ་
འོག་གི་བྱུར་ངན་ཐམས་ཅད་ཀྱི་སྣ་འདྲེན་ཕྱི་གླིང་བར་འབྲེལ་འཛུགས་བྱས་པའི་
སྟེང་དུ་འགེལ་ལོ། །མི་ལ་ལས་དེ་དག་ལ་འབྲེལ་བ་བྱེད་འདོད་ནའང་སྤྱི་ཚོགས་
སྟེང་དར་བའི་སྤྱི་མཐུན་གྱི་གོམས་སྲོལ་དང་མི་བསྟུན་ཐབས་མེད་བྱུང་། ཡིན་
ཀྱང་པ་ཁོའུ་ཧོའུ་སྲིད་གཞུང་ནི་ཐོག་མར་ཕྱི་གླིང་བ་དང་འབྲེལ་ཐུག་མི་བྱེད་
ཐབས་མེད་པ་མ་ཟད། གནས་ལུགས་ཀྱི་སྟེང་ནས་བྱ་བ་སྒྲུབ་པར་བྱ་དགོས་
པར་གྱུར། པ་ཁོའུ་ཧོའུ་ཏང་ཤོག་ལ་མཚོན་ན་ཕྱི་འབྲེལ་ལ་མེས་པའི་ངེས་པ་
མེད་ཀྱང་ཕྱི་གླིང་བའི་འཇིགས་ཟིལ་དང་དྲིས་ལན་མི་ཐེབས་པའི་རྐྱེན་གྱིས་མི་
ཕལ་མོ་ཆེས་གནས་ལུགས་ཅུང་ཙམ་རེ་མི་བཤད་ཐབས་མེད་བྱུང་། འོན་ཏེ་
གཞན་འགོག་སྨྲ་བས་བལྟས་ན། དེ་འདྲའི་ལས་ཚུལ་ནི་སྔར་འཛིན་འཕྲལ་
བཅོས་ཀྱི་ཐབས་ཙམ་དུ་ཟད།། སྐབས་དེར་ཧ་ལམ་པ་ཁོའུ་ཧོའུ་སྲིད་ཤོག་ནི་
གཞན་འགོག་སྨྲ་བ་དང་ཕྱི་གླིང་བའི་བར་དུ་བཙིར་ཞིང་འགྲོ་ལྡོག་དཀའ་བའི་
གྲོག་རོང་དུ་ལྷུང་སྟབས་དྲང་སྙོམས་རྒྱུན་འཛིན་མི་ཐུབ་པར་གྱུར། དེ་ལྟར་པ་
ཁོའུ་ཧོའུའི་ཞན་མ་མངོན་རྗེན་དུ་ཇི་ལྟར་གྱུར་ན། དེ་ལྟར་གཞན་འགོག་སྨྲ་
བའི་འུར་ཇེ་ཆེར་འགྲོ་ཞིང་། གནས་བབ་དེར་མི་ཧ་ཅང་མང་པོར་གནོད་མྱོང་
བ་སོགས་ལས་མི་མཛེས་པ་མང་ཙམ་བྱུང་ཡང་། པ་ཁོའུ་ཧོའུ་ཏང་ཤོག་རྩ་
བརླག་གཏོང་བར་ཚང་མ་ནམ་ཡིན་ཀྱང་མ་གྲོས་རང་མཐུན་ཡིན་ལ། རྒྱལ་
ཡོངས་ཀྱི་བློ་རྩལ་གང་ཡོད་དམིགས་ཡུལ་དེར་བཅངས་པས། མཐར་ཁེ་ཨིས་
ཨོ་ཨོའུའི་དུས་མཇུག་གསར་བརྗེའི་ལས་དོན་ཆེན་པོ་འགྲུབ་ཟིན། པ་ཁོའུ་
ཧོའུ་མགོ་རྟིང་བརླགས་རྗེས་རང་སོར་སྡོད་དགོས་ཀྱང་དེ་ལྟར་མ་བསྡད་པར་དེ་
དང་བསྟུན་རྒྱལ་ཕྲན་དང་སྐུ་དྲག་གི་རིགས་ཕྱིར་སྐྲོད་བགྱིས་ཤིང་། དེའང་གློ་
བུར་གྱི་སྤྱོད་པ་ཞིག་མིན་ནོ། །རྒྱུ་མཚན་གང་ཟེར་ན་གཞན་འགོག་སྨྲ་བ་ནི་
གསར་བརྗེའི་དབུ་ཚུགས་པ་ཙམ་སྟེ་རྒྱུན་ལྡན་བཤད་པའི་ཆོས་རྣམས་ཀྱི་ཉེ་རྒྱུ་
ཞེས་པ་དེ་ཡིན་ནོ། ། བློ་རྩལ་སྤྱིའི་ཚད་སླེབ་ཀྱི་དམིགས་བྱ་ནི་རྩ་བ་ནས་དེ་
ཙམ་མིན་ལ། འོ་ན་གང་ཡིན་ཟེར་ན། དེའི་དམིགས་བྱ་ངོ་མ་ནི་གནའ་
ལུགས་སླར་གསོ་མིན་ལ། གཞན་འགོག་པ་ཙམ་ཡང་མིན་ཏེ། དེ་ནི་གནའ་
ལུགས་སླར་གསོ་དང་གཞན་འགོག་སྨྲ་བའི་འདོད་ཚུལ་བེད་སྤྱད་དེ་མི་དྲག་་
དབང་ཤེད་ཅན་གྱི་སྲིད་དབང་སྒེར་གཅོད་ལ་ཁ་རྡུང་གཏོང་བ་དེ་ཡིན། དེ་
བས་ན། དྲག་པོའི་གྱེན་ལངས་སློང་ཡུལ་རྒྱལ་བོའི་ཕོ་བྲང་མིན་ལ། རྩ་་
གཏོར་བྱེད་ཡུལ་པ་ཁོའུ་ཧོའུའང་མིན་ཏེ། དེ་ནི་བློ་རྩལ་དང་སྒེར་གཅོད་ལམ་
ལུགས་བར་གྱི་ཤི་གསོན་གྱི་འཐབ་འཛིང་ཞིག་ཡིན་ཞིང་། ཐེངས་འདིར་་་་
གཡུལ་འཁྲུག་སློང་མཁན་ནི་རྒྱལ་ཡོངས་ཀྱི་བློའི་རྩལ་ཤུགས་སྤྱི་ཡིན་ལ། དེ་ནི་
དོན་རྐྱེན་གྱི་རིང་རྒྱུ་ཟེར་བ་དེ་ཡིན་ནོ། །རིང་རྒྱུ་དེ་སྔ་མོ་ནས་ལྷུག་པོར་གཏོང་
བ་ནས་ནུབ་གླིང་ཤེས་རིག་གི་རིག་གཞུང་རོགས་སྐྱོར་གྱི་ཚུལ་དུ་རིམ་གྱིས་དར་
རྒྱས་ཆེན་པོ་བྱུང་། ཡིན་ནའང་བློ་རིག་གི་གཡུལ་འགྱེད་ཅིག་རྒྱ་བསྐྱེད་ཕྱིཪ་
ངེས་པར་དུ་གདོང་ལེན་རུ་ཁག་ཅིག་སྔོན་བསུར་དགོས་ཤིང་། དེ་ནས་ད་
གཟོད་ཉེ་རྒྱུ་དང་སྦྲེལ་ནས་མཉམ་དུ་གཡུལ་གྱི་དོ་རར་ཆས་ལ། གསར་བརྗེའི་
དོན་ཆེན་འགྲུབ་སྟེ་རྒྱལ་ཁ་ཐོབ་པར་གྱུར། གདོང་ལེན་རུ་ཁག་གི་འདོད་ཚུལ་
གྱིས་སྐབས་ཤིག་ལ་དཔའ་ངར་ཞུམ་མེད་ཀྱི་ནུས་པ་འདོན་མྱོང་ནའང་། རྒྱལ་
ཁ་ཐོབ་ཕྱིན་ད་གཟོད་རྩ་འཛུགས་དམ་ཞིང་སྲ་བརྟན་ཞིག་མིན་པ་ཚོར་སྟབས།
དྲག་ཤུགས་ལ་རོལ་བ་རིམ་གྱིས་དོར་ནས་བློ་རིག་གི་འགྲན་རྩོད་ལ་ཞུགས་པས་
ད་ལྟའི་རྣམ་པ་འདི་གྲུབ་པ་ཡིན་ནོ། །ཕྱིས་སུ་གལ་ཏེ་བློ་རྩལ་འདིའི་དབང་ཤེད་
ཇེ་ཆེར་སོང་ན། རྩིང་ཞིང་རགས་པའི་རྒྱལ་གཅེས་ལྟ་ཚུལ་དེ་ཟབ་ཅིང་ཞིབ་
པའི་རྒྱལ་གཅེས་བསམ་བློར་འགྱུར་ལ། མ་སྨིན་པ་སྨིན་པར་གྱུར་ཏེ་མཉམ་
འཛོམས་ཀྱིས་ང་ཚོའི་ཚོགས་པ་སྲུང་སྐྱོབ་བགྱིད་ཐུབ་བྱུང་ན། དེ་ཚེ་ཚོད་མེད་
ཀྱི་བདེ་སྐྱིད་ཅིག་མྱོང་བ་སྨོས་མ་དགོས། དེར་བརྟེན། རྒྱལ་བོའི་ལམ་་་
ལུགས་སླར་གསོ་ནི་རྒྱལ་བོའི་ཕོ་བྲང་གི་ཟིལ་ཤུགས་བེད་སྤྱོད་བྱེད་པ་མིན་ཞིང་།
རྒྱལ་ནང་གི་བློ་རྩལ་ནི་རྒྱལ་བོའི་རྒྱུད་རྫུས་མའི་མིང་གིས་འགྲུབ་པ་ཡིན་ལ།
རྒྱལ་དོར་རྫོང་འཛུགས་ནི་སྲིད་འཛིན་མཁན་གྱི་མཁས་ཤིང་མཛངས་པའི་བློ་
གྲོས་ལས་བྱུང་བ་མིན་ཏེ། སྲིད་འཛིན་མཁན་གྱིས་ནི་རྒྱལ་ནང་གི་བློ་རིག་གི་
སྟོབས་ཀྱིས་དེ་ལ་བསྐུལ་བར་བརྟེན་ནས་དོན་དངོས་ཀྱི་ཇུས་བཀོད་འཐེན་པས་
ཙམ་དུ་ཟད་དོ། །
གོང་བཤད་ལྟར་རྒྱལ་ཡོངས་ཀྱི་བློ་རྩལ་ལ་བརྟེན་ནས་གླེང་ཕྱོགས་གྲུབ་
ཅིང་། གླེང་ཕྱོགས་ཀྱིས་ནི་སྲིད་གཞུང་གི་བཅོས་བསྒྱུར་ལ་སྐུལ་མ་ཐེབས་པས།
བཀས་བཀོད་རྒྱུད་འཛིན་གྱི་ལམ་ལུགས་མེད་པར་བཟོས་པ་རེད། ཡིན་་་་་་
ནའང་དོན་དངོས་སུ་གླེང་ཕྱོགས་འདིར་ཞུགས་པའི་མི་གྲངས་རྩིས་ན་ཆེས་ཉུང་
ཙམ་ལས་མེད་ཅིང་། དེ་ཡང་འཇར་པན་ལ་མཚོན་ན་རྒྱལ་ཡོངས་ལ་མི་གྲངས་
ཁྲི་སུམ་སྟོང་ཡོད་པའི་དབང་དུ་བཏང་ན། དེའི་ཁྲོད་དུ་མི་སེར་དཀྱུས་མ་ཁྲི་
ཉིས་སྟོང་ལྔ་བརྒྱ་ཡོད་ལ། མི་སེར་དེ་དག་ནི་གནའ་སྔ་མོ་ནས་སྲིད་དོན་ལ་
ཞུགས་པའི་སྲོལ་མེད་ཅིང་དོ་སྣང་ཡང་མི་བྱེད་སྟབས། དུས་འགྱུར་འདི་་་
ལའང་ཉམས་སྣང་མི་བགྱིད་པ་བཤད་མ་དགོས། དེ་ལྟ་བས་ན། གླེང་་་
ཕྱོགས་འདི་ནི་མི་གྲངས་ཁྲི་ཚོ་ལྔ་བརྒྱའི་སྐུ་དྲག་གི་རིགས་ལས་འབྱུང་དགོས་
ཤིང་། དེའི་ནང་ནའང་བཅོས་བསྒྱུར་ལ་མོས་པ་ཧ་ཅང་ཉུང་ཤས་ཙམ་ལས་
མེད་དོ། །
མདོར་ན་ཐེངས་འདིའི་བཅོས་བསྒྱུར་གྱི་ཕྱོགས་འཛིན་ཐམས་ཅད་ནི་་
འཇོན་རྩལ་ཆེ་བའི་དབུལ་བོ་འབའ་ཞིག་ཡིན་པ་མ་ཟད། གལ་ཏེ་དུས་འགྱུར་
བྱུང་ན་ཁོ་ཚོར་ཕན་པ་བརྒྱ་འགྱུར་གྱིས་ཆེ་བ་ལས་གནོད་པ་གཅིག་ཀྱང་མེད་དེ།
དེ་འདྲའི་གནས་ཚུལ་ནི་གནའ་དེང་གི་ལོ་རྒྱུས་ཀྱིས་ཀྱང་བདེན་དཔང་བགྱིད་
ནུས། དེ་ལྟར་བཅོས་བསྒྱུར་གྱི་ཁྱོན་ཇེ་ཆེར་སོང་སྟེ་རིམ་གྱིས་གཏུམ་སྤྱོད་ཀྱི་
སྲིད་གཞུང་རྩ་གཏོར་གཏོང་ཞིང་། དེ་རྗེས་མུ་འབྲེལ་དུ་རྒྱལ་དོར་རྫོང་
འཛུགས་ཀྱི་ཇུས་ཐབས་ལག་བསྟར་བགྱིས་ལ། དེ་ལྟར་བྱས་པས་རྗེ་རིགས་ལ་
མཚོན་ན་ཤིན་ཏུ་མི་ཕན་སྟབས། དེ་ལ་སྡང་འཛིན་བྱེད་མཁན་བཅུ་ཆ་བདུན་
བརྒྱད་ཟིན་ལ། མོས་ཕྱོགས་ནི་བཅུ་ཆ་གཉིས་གསུམ་ལས་མེད། ཡིན་་་་
ནའང་། བཅུ་ཆ་བདུན་བརྒྱད་ཟིན་པའི་མི་རྣམས་ནི་རྙིང་ཞེན་པ་ཡིན་ཞིང་།
གྲུབ་མཐའ་འདི་འཛིན་མཁན་གྱི་མི་རྣམས་བློ་རྩལ་ཧ་ཅང་དམན་པས། བཅུ་
ཆ་གཉིས་གསུམ་ལས་མེད་པའི་བཅོས་བསྒྱུར་བའི་དོ་ཟླ་ཡོང་མི་ཐུབ། བཅོས་
བསྒྱུར་བ་དག་གིས་དེ་འདྲའི་བློ་རྩལ་ལ་བརྟེན་ནས་མི་ཉུང་བའི་ཁ་གསབ་པས།
བཅུ་ཆ་བདུན་བརྒྱད་ལོང་བའི་མི་འབོར་ཆེན་པོ་བཅུན་ཐུབ་བྱུང་བ་རེད། ད་
ལྟའི་གནས་ཚུལ་ལ་བལྟས་ན། རྙིང་ཞེན་མཁྲེགས་འཛིན་མཁན་ངོ་མ་ཆེས་
ཉུང་ཞིང༌། རྒྱལ་རིག་དང་རྒྱ་རིག་གི་གནའ་བོའི་རིག་གནས་སྨྲ་བའི་མཁས་པ་
ཕལ་མོ་ཆེས་ཀྱང་སྔར་གྱི་འདོད་ཚུལ་བསྒྱུར་ཏེ་རང་ཉིད་ཀྱི་རིག་གཞུང་གི་རང་
བཞིན་གཡོ་འགེབས་མཛེས་འཆོས་ཀྱི་ཆེད་བཅོས་བསྒྱུར་མཁན་གྱི་ཕྱོགས་སུ་
ཟོལ་འཛུལ་བྱེད་པ་དང་། དེ་དག་ཕྱི་ཚུལ་ལ་འདུམ་འཚོལ་ཟེར་ཡང་དོན་དུ་
ནི་མགོ་འཛུལ་བ་ཡིན་ལ། གང་ལྟར་གང་ཡིན་ཀྱང་དོན་དངོས་ཀྱི་འགྲོ་ཕྱོགས་
རང་ཤུགས་ཀྱིས་མཐུན་པར་གྱུར་ཏེ་མཉམ་དུ་ཤེས་རིག་གི་ལམ་ལ་ཕྱོགས་པ་
དང་། དེ་ལྟར་བཅོས་བསྒྱུར་གྱི་གྲུབ་མཐའ་འཛིན་མཁན་གྱི་ཕྱོགས་རིམ་གྱིས་
རྒྱ་ཆེན་པོར་འཕེལ་ལོ། །འོན་ཏེ་དང་ཐོག་དོན་ཆེན་འདི་ལ་ཇུས་བཀོད་འཐེན་
ནས་མཐར་རྒྱལ་ཁ་ལོན་པ་ནི་མི་གྲངས་མང་བའི་རྐྱེན་གྱིས་མ་ཡིན་ལ། དེ་ནི་
བློ་གྲོས་ཀྱི་རྩལ་ཤུགས་ཀྱིས་མི་མང་ཟིལ་གནོན་ཐུབ་པས་རེད། གལ་སྲིད་དེ་
རིང་གི་དུས་འདིར་རྙིང་ཞེན་གྱི་གྲུབ་མཐའ་འཛིན་མཁན་གྱི་ཁྲོད་དུ་བློ་གྲོས་ཀྱི་
རྩལ་རྫོགས་པའི་མི་སྣ་བྱུང་སྟེ། རིམ་གྱིས་རང་གི་ཏང་ཤོག་རྒྱ་བསྐྱེད་ནས་
ཐབས་བརྒྱ་ཇུས་སྟོང་གིས་རྙིང་ཞེན་གྱི་བསམ་བློ་དྲིལ་བསྒྲགས་བྱས་ན།
མཐར་དེའི་ཤེད་ཤུགས་ཀྱང་ངེས་པར་སྟོབས་ལྡན་དུ་འགྲོ་ཞིང་། བཅོས་་་་
བསྒྱུར་བས་ཀྱང་བཀག་འགོག་མི་ཐུབ། ཡིན་ནའང་། སྟབས་ལེགས་ཤིག་ལ་
རྙིང་ཞེན་པའི་ཁྲོད་ན་བློ་རྩལ་རྒྱུས་པའི་མི་ཆེས་ཉུང༌། གལ་ཏེ་གློ་བུར་གཅིག་
ཙམ་རེ་བྱུང་ཡང་ངོ་ལོག་སྟེ་དེར་སྲི་ཞུ་མི་བསྒྲུབ།
ཚན་པ་སྔ་མའི་སྒྲུབ་བྱེད་ལ་གཞིགས་ཚེ། བྱ་བའི་རྒྱལ་ཕམ་ནི་བློ་གྲོས་ཀྱི་
རྩལ་རྫོགས་མིན་ལ་ཐུག་པ་ལས་མིའི་གྲངས་མང་ཉུང་ལ་ལྟོས་པ་མེད་པ་གསལ་
བོར་མཐོང་ཐུབ། རྒྱུ་མཚན་དེ་བས་ན། སྤྱི་ཚོགས་ཀྱི་དོན་རྐྱེན་གང་ཐག་
གཅོད་བགྱིད་དུས་ཐམས་ཅད་ངེས་པར་བློ་རྩལ་གྱིས་བཏོན་པའི་ཕྱོགས་དང་
བསྟུན་དགོས། མཁས་པ་གཅིག་གི་སྐྱོན་འདོན་མི་འབེབས་ཕྱིར་བླུན་པོ་་་་
བཅུར་འགལ་ན་སྐྱོན་མེད་ལ། ཡང་བླུན་པོ་བརྒྱའི་བསྟོད་བསྔགས་ཐོབ་པའི་
ཆེད་མཁས་བཅུ་མི་མོས་པ་བྱེད་མི་རུང་ཞིང་། སྤྱིར་བླུན་པོས་སྨོད་པར་ངོ་
ནོངས་མི་དགོས་ལ། དེའི་བསྟོད་ར་ཡང་གཟི་ལྡན་དུ་བགྲང་ག་ལ་འོས། དེ་
བས་ན་བླུན་པོས་འདོད་པའི་ལེགས་ཉེས་ཀྱི་དབྱེ་བས་བྱ་བ་ཐག་གཅོད་ཀྱི་ཚད་
གཞི་བྱེད་མི་རུང་ངོ་། །
གཉིས་པ། མིའི་གྲོས་གླེང་ནི་སྐབས་འགར་མཉམ་འཛོམས་ལ་བརྟེན་
ནས་ཅུང་ཟད་འགྱུར་རྒྱུ་ཡོད་དེ། དཔེར་ན་སྤྱིར་སྤོབས་པ་ཆུང་བའི་མི་ཞིག་
གལ་ཏེ་འགྲོ་གྲོགས་དང་འཕྲད་ན་མཚན་མོ་ལ་ལུང་མང་པོ་བརྒྱུད་ཀྱང་བགྲོད་
པར་མི་སྐྲག་ལ། དེ་འདྲའི་སྤོབས་པ་ནི་མི་རེ་རེར་མ་ཐུག་ཅིང་ཁོ་ཚོའི་ཐུན་
མོང་ལས་བྱུང་བ་ཡིན་ནོ།། འོན་ཏེ་དམག་མི་འབུམ་ཕྲག་ལོང་བའི་དཔུང་
ཚོགས་ལས་རྐྱེན་ངན་ཐོས་མ་ཐག་འབྲོས་མཁན་ཡང་ཡོད་ལ། དེའི་སྔངས་
སྐྲག་ནི་མི་ཐམས་ཅད་དེ་འདྲ་མིན་ཡང་དམག་མི་འབུམ་ཕྲག་གི་ཐུན་མོང་ལས་
བྱུང་བ་ཡིན་ནོ། །
ཉེ་སྔོན་འཇར་ཕན་གྱི་ས་ཁུལ་སོ་སོར་ཀུང་སི་མང་པོ་ཚུགས་ཤིང༌། ཀུང་
སི་ཇི་ལྟར་ཆེ་ན་དེ་ལྟར་ནང་ཁུལ་གྱི་དོ་དམ་རྙོག་ཟིང་དུ་འགྲོ་ལ། མི་མང་ལས་
མི་ཉུང་བའི་ཀུང་སིའི་ཁེ་སྤོགས་ཆེ་སྟབས། ད་སྐབས་ཀུང་སིའི་མི་སྣ་རྩ་་་
འཛུགས་བྱེད་དུས་ཕལ་མོ་ཆེ་ནི་སྤྱི་ཚོགས་སྟེང་གི་ནུས་ལྡན་མི་སྣ་བདམས་ཤིང་།
གལ་ཏེ་རྙིང་ཞེན་མཁྲེགས་འཛིན་གྱི་སེར་སྣ་མཁན་དང་བསྡུར་ཚེ། དངོས་
གནས་དེ་དག་གི་བློ་གྲོས་ཀྱི་རྩལ་ཁྱད་པར་དུ་འཕགས་སོ། །ཡིན་ནའང་མཁས་
མཛངས་ལྡན་པ་དེ་དག་ལྷན་དུ་འཛོམས་ནས་ལས་དོན་ལ་ཇུས་བཀོད་འཐེན་ཚེ།
ཁོ་ཚོའི་རང་གཤིས་འགྱུར་སྟེ་དགོད་བྲོ་བའི་བྱ་བ་བསྒྲུབ་ངེས། ད་ལྟའི་སྲིད་
གཞུང་གི་དཔོན་རིགས་ཚང་མ་འཇོན་ཐང་ཅན་ཏན་ཏན་ཡིན་པས། རྒྱལ་
ནང་གི་བློ་གྲོས་ཅན་ཕལ་མོ་ཆེ་བ་སྲིད་གཞུང་གི་ནང་དུ་འདུས་འདུག་ཅེ་ན་མི་
རུང་བ་མེད་ཀྱང་། འཇོན་ཐང་ལྡན་པ་དེ་དག་གིས་སྲིད་གཞུང་གི་ལས་དོན་
ཐག་གཅོད་བགྱིད་ཚེ། ཁོ་ཚོའི་བཀོད་འདོམས་ངོ་མས་མཁས་ཤིང་མཛངས་
པ་ཞིག་ཡིན་པའི་ངེས་པ་མེད་དེ། ། དེ་ནི་མང་པོའི་བློ་གྲོས་མཉམ་དུ་་
འཛོམས་པའི་གཤིས་འགྱུར་ཟེར་བ་རེད། མདོར་ན་འཇར་པན་གྱི་མི་མཉམ་
འཛོམས་ཀྱིས་ཐུན་མོང་དུ་བྱ་བ་བསྒྲུབ་དུས། ནམ་ཡིན་ཀྱང་དེ་འདྲ་འབྱོར་མོ་
ཞིག་མི་ཡོང་བས། །མི་རེ་རེར་ལྡན་པའི་བློ་རྩལ་དང་བསྡུར་ཚེ་ཤིན་ཏུ་དོ་་
མཉམ་ཞིག་མ་ཡིན་ནོ། །
ནུབ་གླིང་གི་རྒྱལ་ཁབ་སོ་སོའི་མི་དམངས་ཀུན་བློ་གྲོས་ཀྱི་རྩལ་རྫོགས་པ་
ཞིག་ཡིན་པའི་ངེས་པ་མེད་མོད་ཀྱང་། ཁོ་ཚོས་ཐུན་མོང་དུ་བྱ་བ་བསྒྲུབས་
པའི་ཚུལ་སྤྱི་ཚོགས་སྟེང་གསལ་བའི་དོན་དངོས་ཀྱི་གནས་ཚུལ་ལ་བལྟས་ན།
དངོས་གནས་ཕྱོགས་མང་པོ་ཞིག་ན་བློ་གྲོས་ཅན་གྱི་ཁྱད་ཆོས་ལྡན་འདུག
རྒྱལ་ནང་གི་བྱ་བ་གང་ཡིན་ཀྱང་ཐུན་མོང་གི་གྲོས་བསྡུར་འབའ་ཞིག་ལ་བརྟེན་
ནས་བསྒྲུབ་ངེས་སོ། །དཔེར་ན། སྲིད་གཞུང་ལ་ཐུན་མོང་དུ་གྲོས་མོལ་བྱེད་
སའི་དབྱི་ཧེའུ་གྲོས་ཚོགས་དང་། ཚོང་ལས་ལ་མི་རྣམས་སྟོབས་ཤུགས་གཅིག་
སྒྲིལ་གྱིས་མཉམ་ལས་བྱེད་སའི་ཀུང་སི། ཤེས་ཡོན་ཏན་དང་དགོན་པར་ཡང་
རྩ་འཛུགས་ཡོད་པ་མ་ཟད། ། ཐ་ན་མཐའ་འཁོབ་ཀྱི་ཞིང་སྡེ་ནང་དུའང་
རང་མོས་ཀྱིས་རྩ་འཛུགས་ཚུགས་ནས་མཉམ་དུ་སྤྱི་སྒེར་གྱི་ལས་དོན་ལ་གྲོས་མོལ་
བྱེད་པའི་སྲོལ་ཆགས་ཤིང་། གལ་ཏེ་རྩ་འཛུགས་སུ་བགོས་གྱུར་ན་རྩ་འཛུགས་
སོ་སོར་རང་སྐྱ་ཐུབ་པའི་ལྟ་ཚུལ་མེད་མི་རུང་། དེ་ལྟར་རྩ་འཛུགས་མང་པོའི་
འདོད་ཚུལ་མཉམ་དུ་བསྲེས་པས་སྔར་གྱི་ལྟ་ཚུལ་ཡང་ཅུང་ཟད་འགྱུར་ངེས་ལ།
དེ་ལྟར་ཡང་བསྐྱར་མཉམ་བསྲེས་དང་གཅིག་གྱུར་བགྱིས་པས་མཐར་རྒྱལ་ཁབ་
ཅིག་གི་གླེང་ཕྱོགས་གྲུབ་པ་ཡིན་ནོ། །སྤྱིར་བཏང་བཤད་ན། ནུབ་གླིང་གི་
རྒྱལ་ཁབ་སོ་སོའི་གླེང་ཕྱོགས་ནི་རྒྱལ་ཁབ་དེའི་ནང་ཁུལ་གྱི་མི་རེ་རེའི་མཁྱེན་
ནུས་ལས་ཁྱད་དུ་འཕགས་ཏེ། ཁོ་ཚོའི་མི་རེ་རེའི་འདོད་ཚུལ་དང་བྱ་སྤྱོད་ནི་
ཁོ་རང་ཉིད་ཀྱི་མཁྱེན་ནུས་དང་དོ་མཉམ་ཞིག་མ་ཡིན་ནོ། །
གོང་སོང་ལྟར་ནུབ་གླིང་གི་མིས་ནི་ཁོ་རང་ཉིད་ཀྱི་བློ་གྲོས་དང་དོ་མི་་
མཉམ་པའི་བཤད་སྟངས་ཁྱད་འཕགས་དང་དོ་མི་མཉམ་པའི་ཐབས་མཆོག་
མཚོན་པར་བྱེད་པ་དར་སྤེལ་བྱེད་པ་དང་། འཇར་པན་གྱི་མིས་ནི་ཁོ་རང་
ཉིད་ཀྱི་བློ་གྲོས་དང་དོ་མི་མཉམ་པའི་གླེན་བཤད་དང་དོ་མི་མཉམ་པའི་གླེན་
རྟགས་མཚོན་པར་བྱེད་པ་ཁ་ནས་བཤད་པ་ཙམ་དུ་ཟད་དོ། །ད་ལྟ་གལ་ཏེ་དེའི་
གནད་གང་ཡིན་རྩད་བཅད་ན་གོམས་གཤིས་ལ་ཐུག་འདུག་པ་ལས་གཞན་ཅི་
ང་མེད་ལ། གོམས་སྲོལ་དེ་ལོ་མང་སོང་ན་གཤིས་ཀ་ལྟ་བུར་འགྱུར་ངེས་
སྟབས། ནུབ་གླིང་གི་རྒྱལ་ཁབ་རྣམས་ནི་མང་གྲོས་ལམ་ལུགས་ཀྱང་བགྲང་བྱ་
བརྒྱ་ཕྲག་ལྷག་གི་རིང་རབས་ནས་རབས་བརྒྱུད་ཀྱི་འགྲོ་སྟངས་དེ་གོམས་སྲོལ་དུ་
གྱུར་ལ། དེ་རིང་གི་དུས་སུ་བསླེབས་པའི་ཚེ་ངང་ངམ་ཤུགས་ཀྱིས་ལམ་ལུགས་
ཤིག་ཏུ་གྱུར་པ་རེད། འོན་ཀྱང་ཨ་ཤེ་ཡའི་གླིང་གི་རྒྱལ་ཁབ་རྣམས་དེ་ལྟ་མ་
ཡིན་ཏེ། དཔེར་ན་རྒྱ་གར་གྱི་རིགས་ཀྱི་གོ་རིམ་ལ་མཆོག་དམན་བཟང་ངན་
མང་དུ་ཕྱེ་བས་མི་རྣམས་འདྲ་མཉམ་མིན་པའི་རྣམ་པ་ཞིག་རང་ཤུགས་ཀྱིས་ཐོན།
དེ་དག་གི་ཕན་གནོད་ཐོབ་ཤོར་སོགས་ཕན་ཚུན་བར་འབྲེལ་བ་གཏན་ནས་མེད་
པ་མ་ཟད། གཏུམ་དྲག་གི་སྲིད་གཞུང་གིས་ད་རུང་དམིགས་ཀྱིས་ཏང་འབྲེལ་
མི་ཆོག་པའི་ཁྲིམས་ལུགས་གཏན་འབེབས་བྱས་ཤིང་། མི་དམངས་ལྷན་གྲོས་
བྱེད་པར་བཀག་འགོག་བྱས་པས། མངའ་འབངས་ཚོར་ཡང་ཏང་འབྲེལ་དང་
ལྷན་གྲོས་ཀྱི་ཁྱད་པར་རྩོད་གླེང་བགྱིད་པའི་སྤོབས་པ་ཞུམ་ཞིང་། སྲིད་གཞུང་
གི་ཁ་ལ་ཉན་པ་ཁོ་ན་ཙམ་ལས་རྒྱལ་ཁབ་ཀྱི་དོན་ལ་སེམས་ཁུར་བྱེད་མཁན་
གཅིག་ཀྱང་མེད། དེ་འདྲའི་གོམས་སྲོལ་རྒྱུན་འཇགས་སུ་སོང་བས། མཐའ་
མཇུག་ད་ལྟའི་གནས་ཚུལ་འདི་བྱུང་བ་ཡིན་ནོ། །
མཁས་པ་ལ་ལས་རྒྱལ་འབངས་གྲོས་ཚོགས་ནི་བསུ་འོས་པ་ཞིག་ཡིན་མོད།
ཡིད་སྐྱོ་བ་ཞིག་ལ་མི་དམངས་ཀྱི་བློ་རྩལ་ད་སྔ་མ་རྫོགས་པས། ད་རུང་སྲིད་
དབང་སྒེར་པ།ཅོད་ཀྱི་ལམ་ལུགས་ལག་བསྟར་མི་རུང་། དེ་བས་ན་རྒྱལ་་་་་
འབངས་གྲོས་ཚོགས་ལག་ལེན་བྱེད་རྒྱུ་སྔར་ལྟར་དུས་སྐབས་ཤིག་ལ་བསྒུག་་་
དགོས་ཟེར། འདིའི་དུས་སྐབས་ཟེར་བ་ནི་ཧ་ལམ་མི་དམངས་ལ་བློ་གྲོས་ཀྱི
རྩལ་ལྡན་པའི་དུས་དེར་ཟེར་བ་འདྲ། འོན་ཀྱང་མིའི་བློ་གྲོས་ནི་དབྱར་ཐོག་རྩི་
ཤིང་རྒྱས་པ་ལྟར་ཉིན་མཚན་གྱི་བར་འཕེལ་ཐུབ་པ་ཞིག་ག་ལ་ཡིན། གལ་ཏེ་
སྐྱེ་བའི་དབང་དུ་བཏང་ནའང་། གོམས་སྲོལ་ལྟར་བཀོལ་སྤྱོད་མ་བྱས་ན་ནུས་
པ་འདོན་མི་ཐུབ། གོམས་སྲོལ་གྱི་སྟོབས་ཤུགས་ཧ་ཅང་ཆེ་སྟབས། གལ་
སྲིད་གསོ་སྐྱོང་བགྱིས་པ་ལེགས་ན། དེའི་ཕན་ནུས་ནི་མཐའ་ཡས་པ་ཞིག་སྟེ།
ཐ་ན་སྒེར་གྱི་རྒྱུ་ནོམ་བསྲུང་བའི་བསམ་པའང་འགོག་གནོན་བྱེད་ནུས། དེ་
རིང་ང་ཚོའི་འཇར་པན་དང་ཕྱི་གླིང་བ་ཕན་ཁེ་རྩོད་ཅིང་གནས་ལུགས་བཤད་
པའི་དུས་སྐབས་ཡིན་ལ། རྒྱལ་ནང་དུ་ཁེ་གྲགས་མི་གཉེར་བའི་མི་ཡིན་ཚེ་ཕྱི་
གླིང་བ་དང་འཕྲད་ནའང་ངེས་པར་དེ་འདྲར་ངེས་ཤིང་། རྒྱལ་ནང་དུ་རྨོངས་
རྟུལ་ཆེ་བའི་མི་ཡིན་ན་ཕྱི་ལའང་དེ་ལས་མ་འདས། མི་སེར་གྱི་རྨོངས་རྟུལ་
དང་ཁེ་གྲགས་མི་གཉེར་བས་སྲིད་གཞུང་གི་སྒེར་གཅོད་ལ་ཕན་མེད་ཀྱང་། དེ་
འདྲའི་མི་དམངས་ལ་བརྟེན་ནས་ཕྱི་འབྲེལ་སྤེལ་དགོས་ན་ཡིད་རྟོན་ཆེས་དཀའ།
རྒྱལ་ཁབ་གཅིག་གི་རྒྱལ་འབངས་ཀྱི་དབང་དུ་བཏང་ན། གལ་ཏེ་རྒྱལ་ཁབ་ཀྱི་
དོན་ཆེན་ལ་ཕན་གནོད་ལྷུག་པོར་གླེང་བའི་སྤོབས་པ་དང་བྲལ་བའམ། མི་
ཞིག་ཡིན་པའི་དབང་དུ་བཏང་ན། གལ་ཏེ་རང་ཉིད་ཀྱི་གཟི་བརྗིད་དང་་
བརྙས་བཅོས་ལ་གཙིགས་འཛིན་བྱེད་པའི་སྙིང་སྟོབས་མེད་ཚེ། བྱ་བ་ཅི་ཞིག་
གླེང་རུང་ཐམས་ཅད་ཕན་མེད་ཡིན་ལ། དེ་འདྲའི་སྤོབས་པ་དང་སྙིང་སྟོབས་
མེད་པ་ནི་ལྷན་སྐྱེས་ཀྱི་རྐྱེན་ཞིག་མིན་ཏེ། དེ་ནི་གོམས་སྲོལ་གྱིས་བསླད་པ་
ཡིན་ལ། རྒྱུ་མཚན་དེ་ལྟ་བས་ན། སླར་གསོའི་ཐབས་ལམ་ཡང་མཐའ་་
གཅིག་ཏུ་གོམས་སྲོལ་ལ་བརྟེན་དགོས་པའི་ངེས་པ་ག་ལ་ཡོད། དེར་བརྟེན།
ཡུལ་སྲོལ་བསྒྱུར་རྒྱུ་ནི་དངོས་གནས་བྱ་བ་གལ་འགངས་ཆེ་བ་ཞིག་ཡིན་ནོ། །

ལེའུ་དྲུག་པ། བློ་གྲོས་དང་ཀུན་སྤྱོད་ཀྱི་ཁྱད་པར་བཤད་པ།

ལེའུ་གོང་མ་རྣམས་ཀྱི་གྲོས་གླེང་གི་ནང་བློ་གྲོས་དང་ཀུན་སྤྱོད་ཅེས་པའི་ཐ་
སྙད་དཔེ་ཆོས་ལྟར་བཟུང་སྟེ། ཤེས་རིག་གི་སྔོན་ཐོན་ནི་སྤྱི་ཚོགས་སྤྱིའི་སྤྱོད་
ཡོན་གྱི་གོང་འཕེལ་དང་འབྲེལ་བ་མཆིས་སྟབས། ལེའུ་འདིར་བློ་གྲོས་དང་
ཀུན་སྤྱོད་གཉིས་ཀྱི་གོ་དོན་མི་འདྲ་ཚུལ་སོ་སོར་བརྗོད་པར་བྱའོ། །
ཀུན་སྤྱོད་ཅེས་པ་འདི་ནི་ནུབ་གླིང་བསMoralཞེས་ཟེར་ལ། དོན་དུ་
ནི་ནང་སེམས་ཀྱི་ཚད་གཞི་ཞེས་པ་སྟེ། དེ་ཡང་མི་ཞིག་གི་ནང་སེམས་ཀྱི་ངང
ཚུལ་ཟོལ་མེད་རྣམ་དག་དང་ཟག་པས་མི་གནོད་པའི་དོན་ནོ། །བློ་གྲོས་ཞེས་པ
ནུབ་གླིང་བསlntellectཞེས་བྱ་བར་འབོད་ཅིང་། ཡིན་པ་ཆོས་རྣམས་ལ་
དཔྱད་གཞིགས་གསེད་བཀྲོལ་དང་རྟོགས་པའི་ནུས་པ་ལ་གོ གཞན་ཡང་ཀུན་
སྤྱོད་དང་བློ་གྲོས་ལ་ད་རུང་སོ་སོར་རིགས་མི་འདྲ་ས་གཉིས་རེ་ཡོད་དེ། དང་
པོ་ནི། ནང་སེམས་ཀྱི་འགྱུར་བར་གཏོགས་ཚད་ལ་སྒེར་གྱི་ཀུན་སྤྱོད་ཟེར།
གཉིས་པ། ཕྱི་རོལ་ཡུལ་དང་འཕྲད་དེ་འབྲེལ་གཏུག་གི་སྤྱོད་པ་ལ་སྤྱིའི་ཀུན་
སྤྱོད་ཟེར། གསུམ་པ། ཆོས་ཀྱི་གནས་ལུགས་ལ་དཔྱད་གཞིགས་བྱས་ཤིང་།
གནས་ལུགས་དེར་བསྟུན་པའི་ནུས་རྩལ་ལ་སྒེར་གྱི་བློ་གྲོས་ཟེར། བཞི་བ།
ཆོས་རྣམས་ཀྱི་ལྕི་ཡང་མྱུར་བུལ་གྱི་ཁྱད་པར་ཕྱེ་སྟེ། ཡང་ཞིང་བུལ་བ་རྗེས་
དང་། ལྕི་ཞིང་མྱུར་བ་སྔོན་ལ་བསྒྲུབས་ཤིང་། དེའི་དུས་དང་ཡུལ་གྱི་རང་
བཞིན་གཟིགས་ཞིབ་བྱེད་པའི་ནུས་རྩལ་ལ་སྤྱིའི་བློ་གྲོས་ཞེས་ཟེར། དེ་བས་ན་
སྒེར་གྱི་བློ་གྲོས་ཞེས་པར་རིག་འཕྲུལ་གྱི་བློ་གྲོས་ཆུང་ཆུང་ཞེས་ཟེར་ཡང་རུང་ལ།
སྤྱིའི་བློ་གྲོས་ལའང་སྤྱང་གྲུང་ལྡན་པའི་བློ་གྲོས་ཆེན་པོ་ཟེར་ཆོག འདི་བཞི་
བོའི་ནང་ཆེས་དོ་གལ་ཆེ་བ་ནི་རིགས་བཞི་བ་སྟེ་བློ་གྲོས་ཆེན་པོ་ཡིན། གལ་ཏེ་
སྦྲང་གྲུང་རིག་གསལ་གྱི་ནུས་རྩལ་མེད་ན། སྒེར་གྱི་ཀུན་སྤྱོད་དང་བློ་གྲོས་གོང་
འཕེལ་སོང་ནས་སྤྱིའི་ཀུན་སྤྱོད་དང་བློ་གྲོས་སུ་འགྱུར་མི་ཐུབ་ཅིང་། དེ་ལས་
ལྡོག་སྟེ་ད་རུང་གློ་བུར་སྤྱི་སྒེར་ལྟག་སྤྲོད་དུ་ཆས་ཏེ་ཕན་ཚུན་འགལ་བའི་གནས་
ཚུལ་ཡང་འབྱུང་སྲིད་པ་དང་།། གནའ་ནས་ད་ལྟའི་བར་དེ་བཞི་གསལ་བོར་
བཏོན་ནས་གྲོས་བསྡུར་བྱེད་མཁན་མ་བྱུང་ནའང་། འོན་ཏེ་མཁས་པ་ཚོའི་
གཏམ་གླེང་དང་མི་དཀྱུས་མ་ཚོའི་རྒྱུན་ལྡན་གྱི་ཁ་བརྡ་སོགས་ལ་ཞིབ་ཏུ་དཔྱད་
ན་དེ་འདྲའི་ཁྱད་པར་ངེས་པར་གནས་འདུག་གོ།
གོང་གི་ཁྱད་པར་བཞི་བོ་དེ་ཐོག་མར་གཏན་ལ་འབེབས་པའི་ཆེད་གཤམ་
དུ་སྔར་བས་དེའི་ཕན་ནུས་ཀྱི་ཕྱོགས་གླེང་བར་བྱ་སྟེ།
གོང་བཤད་ལྟར་གལ་ཏེ་སྤྱང་གྲུང་རིག་གསལ་གྱི་ནུས་རྩལ་མེད་ན།
སྒེར་གྱི་བློ་གྲོས་གོང་འཕེལ་སོང་སྟེ་སྤྱིའི་བློ་གྲོས་སུ་འགྱུར་མི་ནུས་ཏེ། དཔེར་
ན་མིག་མང་རྩེ་བ་སོགས་ཀྱི་རྩལ་ནི་མིའི་ནུས་རྩལ་ཡིན་ལ། དངོས་ཁམས་ལ་
ཞིབ་འཇུག་དང་འཕྲུལ་ཆས་སོགས་ཀྱི་རིག་གཞུང་ཡང་མིའི་ནུས་རྩལ་ཡིན་ཏེ།
གང་ཡིན་ཀྱང་འབད་པས་བསྒྲུབ་དགོས་པ་ཞིག་རེད། ཡིན་ནའང་། གལ་
ཏེ་བྱ་བའི་ལྕི་ཡང་ཆེ་ཆུང་ལ་གཞིགས་ན། ཇི་ལྟར་བྱ་བ་གལ་ཆེན་བསྒྲུབས་
ཤིང་སྤྱི་ཚོགས་ལ་སྨན་ཆ་ཆེ་བའི་རིགས་ཡིན་ན་དེར་བློ་གྲོས་ཀྱི་ནུས་ཤུགས་ཕུད་
པའང་དེ་ལྟར་ཅུང་ཆེ་བ་དང་། ཡང་ན་རང་གིས་དངོས་སུ་མ་བསྒྲུབ་ཀྱང་
ཆོས་རྣམས་ཀྱི་ཕན་གནོད་ཐོབ་ཤོར་མཐོང་བ་དཔེར་ན་ཡཱ་ཏན་སི་མེས་དཔལ་
འབྱོར་གྱི་ཆོས་ཉིད་བཤད་པ་ལྟར་མི་རྣམས་ལ་མཛུབ་སྟོན་གྱིས་སྔར་བས་འཚོ་བ་
ཕྱུག་པོར་སྤེལ་བ་ནི་བློ་གྲོས་ཀྱི་ཕན་ནུས་ཆེན་པོ་ཆེས་ཆེར་བཏོན་པ་ཡིན་ལ།
དེར་བརྟེན། གལ་ཏེ་བློ་གྲོས་ཆུང་ངུ་གོང་འཕེལ་གྱིས་བློ་གྲོས་ཆེན་པོར་གནས་
འགྱུར་དགོས་ན། སྤྱང་གྲུང་རིག་གསལ་གྱི་མཐོང་རྒྱ་ཞིག་མེད་མི་རུང་ངོ་། །
<ང་ཚོའི་རྒྱལ་ཁབ་ཀྱི་མི་དམངས་ཀྱིས་འདོད་པའི་ཀུན་སྤྱོད་ནི་རང་ཉིད་ཀྱི་
སྒེར་གྱི་ཀུན་སྤྱོད་འབའ་ཞིག་ཡིན་ལ། དེའང་འདི་ལྟར་ཀུན་སྤྱོད་ནི་ནང་ན་
གནས་པ་ལས་ཕྱིའི་རྣམ་པ་ཙམ་ཡིན་པར་མི་འདོད་དེ། ནུབ་གླིང་བས་དེ་ལ
Passiveཟེར་ཞིང་། དོན་དངོས་ནི་ཆོས་རྣམས་རང་དབང་གིས་དང་ལེན་
བྱེད་པ་མིན་པར་གཞན་དབང་མྱོང་བའི་དོན་ཡིན་ཏེ། དེ་ནི་ཧ་ལམ་སྒེར་
སེམས་དོར་ནས་རྒྱུ་ཙམ་འཆར་འགོད་གལ་ཆེན་དུ་བཟུང་བར་འདྲའོ། །ཆོས་
གཞུང་གི་ནང་གསུང་བའང་ཐམས་ཅད་གཞན་དབང་དུ་གྱུར་པའི་ཀུན་སྤྱོད་ག་
ལ་ཡིན། ཧ་ལམ་དེ་ལའང་གྲུང་ཞིང་གསོན་ཉམས་ལྡན་པའི་གནས་ཁྱད་་་
མཚར་ཅན་མཆིས་མོད། འོན་ཏེ་གཞུང་དོན་ལ་བལྟས་ན་མི་རྣམས་བཟོད་
སྒོམ་བྱེད་པར་བསྐུལ་བ་ཙམ་དུ་ཟད། གཞན་ཡང་ལྷ་ཆོས་དང་སངས་རྒྱས་
ཆོས་ལུགས་གཉིས་ཀྱི་ལུགས་ལ་བཤད་པའི་བློ་སྦྱོང་ཡང་ཕལ་ཆེར་འདྲ། དེ་
འདྲའི་སློབ་གསོས་རྒྱུད་སྦྱོང་བའི་ང་ཚོའི་རྒྱལ་ཁབ་ཀྱི་མི་དམངས་ལ་མཚོན་ན།
ཀུན་སྤྱོད་ཀྱི་གོ་དོན་ཤིན་ཏུ་དོག་པ་ཙམ་ལས་ལེན་མི་ཤེས་སྟབས། སྤྱང་གྲུང་
རིག་གསལ་སོགས་ཀྱི་ནུས་རྩལ་ཡང་ཡི་གེ་གཉིས་ཀྱི་ནང་དུ་འདུ་ག་ལ་སྲིད།
ཡི་གེའི་གོ་དོན་ལ་འགྲེལ་བཤད་བྱེད་དུས་མཁས་པ་ཚོས་བཞག་པའི་མཚན་ཉིད་
གཅིག་པུར་མགོ་འཐོམས་མི་རུང་སྟེ། གཙོ་བོ་རྒྱ་ཆེའི་མང་ཚོགས་ཀྱི་ལྟ་ཚུལ་ལ་
གཞིགས་དགོས་ཤིང་། མང་ཚོགས་ཀྱི་གོ་བ་བླངས་པའི་དོན་གཞིར་བྱས་ཏེ་
འགྲེལ་བཤད་བྱས་ན། ད་གཟོད་ཆེས་ཡང་དག་ཏུ་འགྲོ་ངེས། གལ་ཏེ་་་
མཁས་པ་ཚོའི་འགྲེལ་བཤད་ལྟར་ན་དོན་སྙིང་གི་རྒྱ་ཧ་ཅང་ཆེ་ནའང་། མི་
ཕལ་མོ་ཆེའི་འགྲེལ་ཚུལ་དེ་ལྟ་མ་ཡིན་ནོ། །མི་ཕལ་མོ་ཆེས་ནི་ཆོག་ཤེས་ལ་བསྟེན་
པའི་དགེ་སྦྱོང་བགྲེས་པོ་མཐོང་ན། ཀུན་སྤྱོད་ལེགས་པའི་བཙུན་པར་བཀུར་
ལ། དངོས་ལུགས། དཔལ་འབྱོར་དང་གཞུང་ལུགས་སོགས་རྒྱུད་ལ་མངའ་
བའི་ཤེས་ཡོན་ཅན་གྱིས་ངེས་པར་ཁོ་ཚོར་སྤྱོད་ལེགས་ཀྱི་སྐྱེས་བུ་ཞེས་མི་ཟེར་
བར་ནུས་ལྡན་ནམ་བློ་གྲོས་ཅན་ཞེས་བཀུར་རོ།།ཡང་དཔེར་ན་གནའ་དེང་གི་
བྱས་རྗེས་ཆེ་ཞིང་འཕྲིན་ལས་རྒྱས་བའི་མི་སྣ་གྲགས་ཅན་ཡིན་ན། ཁོར་དཔའ་
བོ་ཕོ་རྒོད་ཅེས་འབོད་ལ། འོན་ཏེ་ཁོའི་ཀུན་སྤྱོད་སྟེང་ནས་སྒེར་གྱི་ཀུན་སྤྱོད་
ཙམ་ལ་བསྔགས་པ་ལས་དེ་བས་རིན་ཐང་གཞལ་མེད་ཀྱི་སྤྱིའི་ཀུན་སྤྱོད་ནི་ཀུན་
སྤྱོད་ཀྱི་གྲས་སུ་མི་བགྲང་བས། ཧ་ལམ་དེ་བརྗེད་ཟིན་པ་དང་མཚུངས།
དེར་བལྟས་ན་མི་ཕལ་མོ་ཆེའི་ཀུན་སྤྱོད་ཀྱི་གོ་བ་ཇི་འདྲའི་ཀུ་དོག་ཅིག་རེད་ཨང་།
དེ་ནི་ཕལ་ཆེར་མི་རྣམས་ཀྱི་འདུ་ཤེས་སུ་བློ་གྲོས་དང་ཀུན་སྤྱོད་ལ་ཁྱད་པར་བཞི་
ཡོད་པ་མི་ཤེས་པ་མིན་ནའང་། དེ་འདྲ་གསལ་མི་གསལ་གྱི་ཁྱད་པར་དང་
མཐར་འབྲས་སྤྱི་ཚོགས་ཀྱི་གོམས་སྲོལ་སྤྱིར་བཏང་བའི་འཆིང་རྒྱས་བཅིངས་
སྟབས། སྒེར་གྱི་ཀུན་སྤྱོད་ཀྱི་ཕྱོགས་འབའ་ཞིག་གཙིགས་ཆེན་དུ་བཟུང་ངོ་།།
དེར་བརྟེན། ཁོ་བོས་ཀྱང་སྤྱི་ཚོགས་སྟེང་མི་ཕལ་མོ་ཆེའི་འདོད་ཚུལ་གཞིར་
བྱས་ཏེ་ཡི་གེའི་དོན་གཏན་ལ་འབེབས་པ་དང༌། སྤྱང་གྲུང་རིག་རྣོན་གྱི་ནུས་
པ་ནི་བློ་གྲོས་ཀྱི་ཁོངས་སུ་བསྡུས་ཤིང་། མི་དཀྱུས་མ་དག་གིས་འདོད་པའི་
ཀུན་སྤྱོད་ཀྱི་རྒྱ་བསྐྱུངས་ཏེ་གཞན་དབང་དུ་གྱུར་པའི་སྒེར་གྱི་ཀུན་སྤྱོད་ཙམ་གྱི་
སྟེང་མི་འཇོག་ཐབས་མེད་བྱུང་། ལེའུ་འདི་དང་ཕྱི་མའི་ནང་ཀུན་སྤྱོད་ཀྱི་གོ་
དོན་འདི་ལྟར་འགྲེལ་བཤད་བྱས་པ་ཡིན་ལ། དེ་བས་ན་གྲོས་བསྡུར་གྱི་སྐབས་
སུ་བློ་གྲོས་དང་ཀུན་སྤྱོད་བསྡུར་བའི་ཚེ། བློ་གྲོས་ཀྱི་ནུས་པ་གཙོ་ཞིང་རྒྱ་ཆེ་ལ་
ཀུན་སྤྱོད་ཀྱི་ནུས་པ་རྒྱ་ཆུང་ཞིང་ཕལ་བར་འདོད་པ་དང་།. འདིར་ཧ་ལམ་
ཕྱོགས་ལྷུང་ཅུང་ཟད་ཡོད་སྲིད་ནའང་། མཁས་པ་ཚོས་གལ་ཏེ་གོང་གི་དོན
རྟོགས་ཐུབ་ན་དེ་འདྲའི་དོགས་པ་འབྱུང་བའི་གནས་མེད་དོ། །
བློ་སྒོ་མ་ཕྱེ་བའི་ཁོར་ཡུག་གི་ནང་། སྒེར་གྱི་ཀུན་སྤྱོད་ཀྱིས་མི་རྣམས་ཀྱི་
རྒྱུད་སྦྱོང་ཞིང་མི་དམངས་ཀྱང་དེ་འདྲའི་འདུལ་ཐབས་ལ་བརྩི་བསྲུང་བྱེད་དེ།
དེ་འདྲ་རང་རེའི་རྒྱལ་ཁབ་མ་ཟད་འཛམ་གླིང་གི་རྒྱལ་ཁབ་གཞན་དག་ལའང་དེ་
ལས་མ་འདས་ལ། འབངས་མིའི་བློ་སྒོ་མ་ཕྱེ་ཞིང་གཅན་གཟན་གྱི་འཇིག་རྟེན་
གྱི་དུས་རབས་ལས་ཐར་མ་ཐག་ཡིན་པས། མྱུར་གྱིས་གཏུམ་སྤྱོད་རྩུབ་བརླང་
གི་བྱེད་སྟངས་བཀག་འགོག་བྱས་ཏེ་མི་རྣམས་སོས་དལ་ཞི་དུལ་གྱིས་འཚོ་བ་རོལ་
ཐབས་ལ་འབད་སྟབས། མི་དང་མིའི་བར་གྱི་རྙོག་འཛིང་ཅན་གྱི་འབྲེལ་བར་
ཉམས་སྣང་གི་ཁོམ་ལོང་མེད་པ་དང་། གཞན་ཡང་ཟས་གོས་གནས་མལ་གྱི་
ཟང་ཟིང་གི་འཚོ་བ་ནི། གདོད་མའི་དུས་རབས་སུ་ལག་པས་ཐད་ཀར་ཁ་ནང་
དུ་འཇོག་པ་ལས་མ་འདས་པས། ཧ་ལམ་གནས་མལ་གྱོན་ཆས་སོགས་ཀྱི་་
ཕྱོགས་ལ་འདང་རྒྱག་གི་ལོང་མེད་དོ། །ཡིན་ནའང་ཤེས་རིག་རིམ་གྱིས་གོང་
འཕེལ་དུ་སོང་ཞིང་། མི་དང་མིའི་འབྲེལ་བའང་རྙོག་འཛིང་ཅན་དུ་གྱུར་པས།
སྒེར་གྱི་ཀུན་སྤྱོད་ཁོ་ནའི་ལག་ཐབས་བཀོལ་བ་ལ་བརྟེན་ནས་འགྲོ་བ་མིའི་འཇིག་
རྟེན་ཁ་ལོ་བསྒྱུར་ག་ལ་འོས། གནའ་ནས་དར་བའི་གོམས་སྲོལ་དང་འགྲོ་བ་
མིའི་ལྷན་སྐྱེས་ཀྱི་སྒྱིད་ལུག་རང་བཞིན་གྱི་རྐྱེན་དབང་གིས། རྙིང་བར་ཞེན་
འཛིན་དང་གནས་སྐབས་ཀྱི་བདེ་ཐབས་ལ་མོས་པས། ཀུན་སྤྱོད་ཀྱང་དུས་
རྒྱུན་ཕྱོགས་གཅིག་ཏུ་གཡོ་ཞིང་དྲང་གནས་རྒྱུན་འཁྱོངས་བྱེད་མི་ཐུབ། སྤྱིར་
སྒེར་གྱི་ཀུན་སྤྱོད་ཀྱི་ས་བཅད་ནི་རབས་མང་བརྒྱུད་ཀྱང་མི་འགྱུར་ལ། གང་ལ་
བཞག་ཀྱང་འོས་ཤིང་འཚམ་པའི་ཆེས་གཏན་ལེགས་ཀྱི་ཆོས་ཤིག་ཡིན་མོད།
སྤྱི་ཚོགས་ཀྱི་གོང་འཕེལ་དང་བསྟུན་སྒེར་གྱི་ཀུན་སྤྱོད་བཀོལ་ན་ངེས་པར་ཡུལ་
གདམ་དགོས་ཤིང་། ངེས་པར་དུ་བཀོལ་ཐབས་ལ་ཞིབ་འཇུག་བྱེད་དགོས།
ལྷ་ཆོས་རོའུ་གསུམ་མམ་ཡང་ན་ཡེ་ཤུའི་ཆོས་ལུགས་གང་ཡིན་ཀྱང་ཚང་མ་གནའ་
སྔ་མོ་མི་དམངས་ཀྱི་བློ་སྒོ་མ་ཕྱེ་བའི་དུས་རབས་སུ་དར་བའི་རིག་གཞུང་ཡིན་
སྟབས། དུས་རབས་དེ་ལྟ་བུ་ལ་མཚོན་ན་དགོས་ངེས་ཡིན་པ་སྨོས་མ་དགོས།
ད་ལྟའི་དུས་འདིར་བསླེབས་དུས། གལ་ཏེ་འཛམ་གླིང་ཡོངས་ཀྱི་འགྲོ་བ་མིའི་
རིགས་ལས་བཅུ་ཆ་བརྒྱད་དགུ་ནི་སྔར་ལྟར་ད་རུང་སྐྱོན་བཅས་འཐུས་ཤོར་ཞིག་
ཡིན་ཚེ། ཀུན་སྤྱོད་ཀྱི་གདུལ་སྦྱོང་ཡང་སྣང་མེད་དུ་མི་འཇོག་པར་དེའི་ཆེད་དུ་
རྩོད་གླེང་བྱེད་སྲིད། འོན་ཀྱང་ཤེས་རིག་གི་བསམ་གཞི་ངོ་མ་ནི་མི་དོན་ཉིན་
བཞིན་ཇེ་མང་དུ་སོང་བ་དང་བསྟུན་ནས་མདུན་དུ་བསྐྱོད་པས། གནའ་་་
རབས་ཀྱི་གདོད་མའི་རྣམ་པ་ལས་རང་སོར་སྡོད་ག་ལ་རུང་། དེང་རབས་ཀྱི་
མིས་ཟས་བཞེས་སྟངས་ཐད་ལག་པས་ཐད་ཀར་ཁ་ལ་འདྲེན་པའི་ཐབས་ཙམ་
གྱིས་ངོམས་ཀྱིན་མེད་དེ། གལ་ཏེ་མི་ཞིག་ཡིན་ན་དེ་ལ་ཁ་མིག་སྣ་རྣ་བ་ཡོད་
པས་དེ་ངོམ་ཤོབ་བྱེད་རིན་ཅི་ཡང་མེད་པ་ཤེས་སྟབས། རང་ཤུགས་ཀྱིས་ཀྱང་
སྒེར་གྱི་ཀུན་སྤྱོད་ཙམ་སྦྱོང་བས་མིའི་བྱེད་སྟངས་ཐམས་ཅད་ཤེས་པའི་ངེས་པ་
མེད་པ་རྟོགས་ནུས། ཤེས་རིག་གི་ཁྱད་ཆོས་ནི་མི་དོན་སྣེ་མང་རྙོག་འཛིང་དང་
ལྡན་པ་ཡིན་ནོ། །འགྲོ་འོང་གི་འབྲེལ་བ་ཇི་ལྟར་མང་ན་བསམ་པའི་བྱ་བའང་
ངེས་པར་རྙོག་འཛིང་ཅན་དུ་འགྱུར་ངེས། གལ་ཏེ་སྒེར་གྱི་ཀུན་སྤྱོད་ཙམ་་
བཀོལ་ནས་སྤྱི་ཚོགས་སྟེང་གི་བྱ་བ་སྣ་ཚོགས་བསྒྲུབ་ཐུབ་པར་འདོད་ན། ད་
ལྟའི་བུད་མེད་རྣམས་ཀྱི་སྤྱོད་ལམ་མཐོང་ཚེ་ཡིད་ཚིམ་ཆོག་ཆོག་རེད། ཀྲུང་གོ་
དང་འཇར་པན་ལ་མཚོན་ན། ཁྱིམ་བདག་བཟང་མ་ཞིག་ཡིན་པའི་ཚེ།
ཕལ་མོ་ཆེ་ནི་གཤིས་རྒྱུད་འཇམ་ཞིང་གུས་བཀུར་ཆེ་ལ། ཁྱིམ་གྱི་བྱ་བ་སྒྲུབ་
པའི་ནུས་པ་ལྡན་ནོ། །འོན་ཀྱང་ཅི་ཞིག་ལ་དེ་དག་ལ་སྤྱི་ཚོགས་ཀྱི་སྤྱི་དོན་སྒྲུབ་
མི་འཇུག་པ་རེད་ཅེ་ན། དེ་ནི་སྤྱི་ཚོགས་ཀྱི་གནད་དོན་ཐག་གཅོད་དགོས་
སྟབས་ཕྱོགས་གཅིག་ཙམ་ལ་བརྟེན་ནས་གསལ་བོར་བདེན་དཔང་བྱེད་མི་ནུས།
མདོར་ན། ཁོ་བོའི་ལྟ་ཚུལ་ནི་སྒེར་གྱི་ཀུན་སྤྱོད་ལ་སྣང་ཆུང་མ་བྱས་པ་མིན་ལ།
དེ་ནི་འཚོ་བའི་ཁྲོད་ཀྱི་དུམ་བུ་ཞིག་ལ་འདོད་དེ། འོན་ཀྱང་རང་རྒྱལ་གྱི་མི་
དམངས་ཀྱིས་མཐའ་གཅིག་ཏུ་འདོད་པའི་དེ་ལྟར་སྒེར་གྱི་ཀུན་སྤྱོད་ཀྱི་ནུས་པ་
ཐལ་དྲག་ཏུ་ནན་ཏན་བྱེད་ཅིང༌། དེ་ནི་ཆོས་རྣམས་གྲོས་གླེང་གི་ཚད་གཞིར་
འདོད་པ་མི་འཐད། ཁོ་བོས་སྒེར་གྱི་ཀུན་སྤྱོད་ཕན་མེད་འདོར་རུང་དུ་བཤད་
པ་མིན་ལ། དེ་ནི་གང་ཟེར་ན། སྒེར་གྱི་ཀུན་སྤྱོད་དར་སྤེལ་གྱི་ལྷོངས་སུ་ངེས་
པར་བློ་གྲོས་དང་ཀུན་སྤྱོད་ཀྱི་ཕན་ནུས་ཆེས་གལ་ཆེན་དུ་བརྩིས་ནས་ནན་ཏན་
བྱེད་དགོས་པར་འདོད་དོ། །
བློ་གྲོས་དང་ཀུན་སྤྱོད་ནི་མིའི་བསམ་བློའི་ཆ་གཉིས་དང་མཚུངས་ཏེ།
རང་རང་ལ་རང་རང་གི་ནུས་པ་མཆིས་སོ། །དེ་ལྟ་བས་ན། འདི་གལ་ཆེན་
དང་དེ་གལ་ཆེན་མིན་ཞེས་ཟེར་ག་ལ་རུང་། གལ་ཏེ་ཆ་དེ་གཉིས་ཀ་མི་ལྡན་ན་
མི་ཆ་ཚང་ཞིག་ཏུ་བརྩི་མི་རུང་ལ། ཡིན་ནའང་། གནའ་ནས་ད་བར་གྱི་
མཁས་པའི་གཏམ་གླེང་ནི་བཅུ་ཆ་ལས་བརྒྱད་དགུ་ཙམ་དོན་དངོས་དང་འགལ་
འདུག ནོར་འཁྲུལ་གྱིས་ཀུན་སྤྱོད་ཀྱི་ཕྱོགས་གཅིག་ཙམ་དར་སྤེལ་དགོས་པར་
འདོད་པ་མ་ཟད། དེ་བས་ནོར་འཁྲུལ་ཆེན་པོའི་སྒོས་བློ་གྲོས་ནི་གཏན་ནས་
ཕན་མེད་ཅིག་རེད་ཟེར། སྤྱི་ཚོགས་ལ་བསམ་ན་དེ་ནི་ཆེས་ཡིད་སྐྱོ་བའི་སྐྱོན་
ཆ་ཞིག་གོ། གྲོས་བསྡུར་གྱིས་སྐྱོན་ཆ་དེ་སེལ་བའི་དུས་ཡང་དཀའ་ངལ་ཞིག་ལ་
འཕྲད་བྱུང་། རྒྱུ་མཚན་གང་ཟེར་ན་ད་ལྟའི་སྤྱི་ཚོགས་སྟེང་བློ་གྲོས་དང་ཀུན་
སྤྱོད་ཀྱི་ཁྱད་པར་གྲོས་བསྡུར་བྱེད་དགོས་ཤིང་། དེ་འདྲའི་སྐྱོན་ཆ་བཅོས་་
དགོས་ན། ངེས་པར་ཐོག་མར་དེ་གཉིས་ཀྱི་མཚམས་གསལ་བོར་འབྱེད་་་་
དགོས་ཤིང་། སོ་སོར་དེའི་ནུས་པ་གང་ཡོད་ཀྱི་གཞི་སྟོན་དགོས། །འོན་ཏེ་མི་
ཅང་ཤེས་པ་དག་གིས་བལྟས་ན།། ཕལ་ཆེར་དེ་འདྲའི་བཤད་སྟངས་ནི་བློ་གྲོས་
མཆོག་དང་ཀུན་སྤྱོད་དམན་པར་བགྲང་ཞིང་། ཀུན་སྤྱོད་ཀྱི་རིན་ཐང་དམའ་
འབེབས་བྱས་པར་འདོད་དེ་སེམས་མི་སྐྱིད། ཕལ་ཆེར་མི་ལ་ལས་ད་རུང་དེ་
འདྲའི་གྲོས་གླེང་ལ་མགོ་རྨོངས་ཏེ་ཀུན་སྤྱོད་ཕན་མེད་དུ་འདོད།  སྤྱིར་སྤྱི་་
ཚོགས་ཀྱི་ཤེས་རིག་གོང་འཕེལ་དུ་འགྲོ་བའི་ཕྱིར་བློ་གྲོས་དང་ཀུན་སྤྱོད་གཉིས་ཀ་
ཚང་དགོས་ཏེ། དཔེར་ན་མིའི་ལུས་ཕུང་བདེ་ཐང་ལ་བཅུད་ཟས་དགོས་པས།
སྔོ་རིགས་དང་དམར་རིགས་གཉིས་ཀ་མེད་མི་རུང་བ་བཞིན་ནོ། །རྒྱུ་མཚན་
དེར་བརྟེན་ད་ལྟ་སྤྱོད་ཡོན་གྱི་ཕན་ནུས་གླེང་ཞིང་། སྤྱོད་ཡོན་གྱི་གལ་ཆེའི་
རང་བཞིན་གྲོས་བསྡུར་བྱེད་པ་ནི་ཕུང་པོར་གཅེས་སྐྱོང་བྱེད་མི་ཤེས་པའི་སྔོ་
རིགས་གསོལ་མཁན་ལ་དམར་རིགས་བཞེས་ན་ལེགས་ཚུལ་བཤད་པ་དང་ཆེས་
མཚུངས། དམར་རིགས་ཟོས་ན་ཕན་ཚུལ་བཤད་པ་ལ་ངེས་པར་དམར་་་་་
རིགས་ཀྱི་ཡོན་ཏན་དང་། སྔོ་རིགས་ལ་བཅུད་མེད་ཚུལ་སོགས་གསལ་བཤད་
དགོས་པ་མ་ཟད། དེ་བས་དམར་རིགས་དང་སྔོ་རིགས་མཉམ་དུ་བཞེས་ན་མི་
འགལ་བའི་གནས་ལུགས་གསལ་བར་སྤྲོ་དགོས། གལ་ཏེ་དེ་འདྲའི་སྔོ་རིགས་
བཞེས་མཁན་དེའི་གོ་བ་ཕྱོགས་རེ་བར་གྱུར་ཏེ། འབྲུ་རིགས་དང་ཚོད་མ་་
བཅད་དེ་ཉ་ཤ་ཁོ་ན་གསོལ་དགོས་པར་གོ་ན། དེ་ནི་མགོ་འཐོམས་མཐར་ཐུག་
ཏུ་གྱུར་པས་གོ་ནོར་ཐེབས་པ་མ་རེད་ཟེར་ག་ལ་རུང་། ཁོ་བོས་གཞིགས་ན་
གནའ་དེང་གི་དཔྱོད་ལྡན་ཚོས་བློ་གྲོས་དང་ཀུན་སྤྱོད་ཀྱི་ཁྱད་པར་མི་ཤེས་པ་
གང་ན་ཡིན། གཙོ་བོ་དེ་འདྲའི་གོ་ནོར་འབྱུང་བར་དོགས་ཏེ་དམིགས་ཀྱིས་
གཡོལ་ནས་མ་གླེང་བ་རེད། ཡིན་ནའང་ཤེས་ཀྱང་མ་བཤད་ན་རྟག་ཏུ་གནད་
དོན་ཐག་མི་ཆོད་ལ། །བྱ་བ་ཅི་ཞིག་ཡིན་ཀྱང་གནས་ལུགས་དང་མཐུན་ན་
ཐམས་ཅད་གོ་ནོར་དུ་འགྲོ་ག་ལ་སྲིད། མི་གཞན་ལ་གོ་ལོག་ཐེབས་པར་བསམ་
ནས་ངེས་པར་འདོན་རུང་བའི་གྲོས་གླེང་ཁོང་དུ་བསྡུ་བའམ། ཡང་ན་རང་
ཉིད་ཀྱི་ལྟ་ཚུལ་མཛེས་བཅོས་བགྱིས་པས། གཞན་གྱིས་གསལ་བོར་དབྱེ་་་་
འབྱེད་མི་ཐུབ་པའི་གཡོ་ཐབས་སྤྱད་ན། དེ་ནི་འགྲོ་བ་མིའི་རིགས་ཀྱི་སྤྱོད་ལམ་
ཁྱད་གསོད་བྱས་པ་རེད་ཅེ་ན་འོས་ལ། འགྲོ་བ་མིའི་རིགས་ཀྱི་མཁས་བླུན་གྱི་
ཧེ་བག་དེ་འདྲ་མི་ཆེ་སྟེ། མི་སེར་རྣམས་གླེན་ཡང་དཀར་ནག་གི་ཁྱད་པར་
འབྱེད་ཤེས། དེ་བས་ན་རང་འདོད་ཀྱིས་མི་གཞན་པ་རྨོངས་པར་འདོད་་་
པའམ། ཡང་ན་མི་གཞན་གྱི་གོ་ནོར་ལ་ཐེ་ཚོམ་ཟོས་ཏེ། བྱ་བའི་རང་བཞིན་
ངོ་མ་གཞན་ལ་མི་བཤད་པ་ནི་སྐྱེས་བུ་དམ་པའི་སྤྱོད་པ་ག་ལ་ཡིན། རང་ཉིད་
ཀྱིས་བལྟས་ན་འགྲིག་སྙམ་ཚེ་ཚམ་ཚོམ་ཅི་ཡང་མེད་པར་བཤད་དགོས། ནོར་
དང་མ་ནོར་ནི་ཁོ་ཚོའི་དཔྱད་གཞིགས་ལ་ཐུག་འདུག འདི་ནི་ཁོ་བོས་སྤྱོད་
ཡོན་གྱི་ཁྱད་པར་ལ་གྲོས་བསྡུར་བྱེད་དགོས་པའི་གཞི་རྩ་རེད།
ཀུན་སྤྱོད་ནི་ཕྱི་རོལ་ཡུལ་ལ་འགྱུར་ལྡོག་ཇི་ལྟར་འབྱུང་མི་ལྟོས་ལ། མི་
རྣམས་ཀྱི་བསྟོད་སྨད་ལ་མི་གཞིགས་ཤིང་། དྲག་ཟིལ་ལ་མི་ཞུམ་པ་དང་།
ཕྱུག་དབུལ་གྱིས་བསྒྱུར་མི་ཐུབ་པ་སྟེ་གཞོམ་ཞིག་མེད་པའི་ངང་སེམས་སྟེང་དུ་
གནས་པའི་ཆོས་ཤིག་ཡིན་ཏེ་འདི་དང་བློ་གྲོས་མི་མཚུངས། བློ་གྲོས་ནི་ཕྱི་རོལ་
ཡུལ་གྱི་ཆོས་རྣམས་ལ་འབྲེལ་ཐུག་བྱས་ཏེ་དེའི་ཕན་གནོད་ལ་བསམ་མནོ་བྱེད་
ཅིང་། གལ་ཏེ་དེ་ལྟར་བྱས་ན་མི་ཕན་ཚེ་ཐབས་ལམ་གཞན་པ་ཞིག་ཏུ་བསྒྱུར་
བ་དང་། རང་ཉིད་ཀྱིས་བལྟས་ན་སྟབས་བདེ་ཡང་མི་ཕལ་མོ་ཆེས་དེ་ལྟར་མི་
བལྟ་ན་མྱུར་གྱིས་བཅོས་བསྒྱུར་དང༌། སྔར་སྟབས་བདེའི་ཆོས་ཡིན་ནའང་།
གལ་ཏེ་དེ་བས་སྟབས་བདེ་བྱུང་ན། དེ་ལོངས་སུ་སྤྱོད་ཐབས་ལ་འབད་ངེས་
ཤིང་། དེ་ལྟར་བློ་གྲོས་དང་ཕྱི་རོལ་གྱི་ཆོས་རྣམས་འབྲེལ་ཐུག་བྱེད་པའི་ཚེ།
གནས་ཚུལ་དང་འཚམ་ཞིང་སྤྱོད་སྟངས་སྟབས་བསྟུན་ཡིན་པས། ཀུན་སྤྱོད་
དང་བསྡུར་ན་མཐའ་གཅིག་ཏུ་ལྡོག་ཕྱོགས་སུ་ཆས་པའི་ཕྱི་ན་གནས་པའི་ནུས་པ་
ཞིག་གོ། ཀུན་སྤྱོད་ལྡན་པའི་སྐྱེས་བུ་རང་གཅིག་པུ་ཁུ་སིམ་པོར་ཁྱིམ་དུ་འཛུལ་
ན་དེ་མི་ངན་པར་བགྲང་མི་རུང་ལ། འོན་ཏེ་བློ་གྲོས་ལྡན་པ་དོན་མེད་དུ་ཕྱི་
རོལ་ཡུལ་དང་མ་སྦྲེལ་ན། དེ་ལའང་བླུན་པོ་ཞེས་བཤད་རུང་ངོ་། །
ཀུན་སྤྱོད་ནི་མིའི་གཤིས་ཀ་ཡིན་པས། དེའི་ནུས་པས་ཐོག་མར་ཁྱིམ་
ཚང་གཅིག་ལ་ཤུགས་རྐྱེན་ཐེབས་ཏེ། ཁྱིམ་བདག་གི་གཤིས་རྒྱུད་དྲང་ན་ཁྱིམ་
མི་ཚང་མ་གཞུང་དྲང་གི་ཕྱོགས་སུ་གོམས་ལ། ཕ་མའི་ངང་ཚུལ་འཇམ་ན་ཕྲུ་
གུ་རྣམས་ཀྱི་ངང་རྒྱུད་ཀྱང་རང་ཤུགས་ཀྱིས་འཇམ་མོ། །གློ་བུར་ཉེ་དུ་གྲོགས་
བཤེས་ཀྱི་བར་ཕན་ཚུན་ཁ་ཏ་སློབ་སྟོན་བྱེད་པའི་ཚེ་ཡང་ཀུན་སྤྱོད་ཀྱི་སྒོ་མོར་
འདོང་རུང་ཞིང་། ཡིན་ནའང་བློ་དཀར་ཙམ་གྱི་བསླབ་བྱར་བརྟེན་ནས་མི་
རྣམས་དགེ་བར་སྤྱོད་པའི་ཕན་ནུས་ནི་ཆེས་ཀུ་དོག་པོ་ཞིག་རེད། དེའང་ཀུན་
སྤྱོད་ཙམ་ལ་གཞིར་བྱས་ཏེ་མི་ཐམས་ཅད་ཀྱིས་རླུང་བཞིན་ཤེས་མི་ཐུབ་ཅེས་པའི
དོན་ནོ། །བློ་གྲོས་ནི་དེ་ལྟ་མ་ཡིན་ཏེ། གལ་ཏེ་དངོས་ལུགས་གསར་གཏོད་
བྱས་ཏེ་བསྒྲགས་མ་ཐག་རྒྱལ་ཡོངས་ཁྱབ་འགྲོ་ལ། གལ་ཏེ་དེ་བས་ཆེ་བའི་
གསར་གཏོད་ཅིག་ཡིན་ན། མི་གཅིག་པུའི་སྟོབས་ཤུགས་ཀྱིས་འཛམ་གླིང་
ཧྲིལ་པོའི་རྣམ་པ་བསྒྱུར་ཐུབ་བོ། །
སྒེར་གྱི་ཀུན་སྤྱོད་ཀྱི་ཕན་ནུས་ནི་ཀུ་དོག་ལ། བློ་གྲོས་ཀྱི་ནུས་པ་རྒྱ་ཆེ་བ་
དང་། <ཀུན་སྤྱོད་ནི་བློ་གྲོས་ཀྱི་ནུས་པར་བརྟེན་ནས་ཡུལ་ཁོངས་རྒྱ་བསྐྱེད་དང་
དར་སྤེལ་བྱས་པ་ཡིན་ཞིང་། སྤྱིར་ཀུན་སྤྱོད་ཀྱི་དོན་གནའ་ནས་བཟུང་བརྟན་
ཆགས་འགྱུར་མེད་ཅིག་སྟེ། ཡེ་ཤུའི་ཆོས་ལུགས་ཀྱི་ཁྲིམས་བཅུར་བལྟས་ན་
རྟོགས་ཐུབ་ལ། དེའང་དང་པོ་ནི། ལྷ་དབང་ལས་གཞན་པའི་ལྷ་མི་སྨྲ་བ་
དང་། གཉིས་པ། སྐུ་འདྲ་གཞན་ལ་ཕྱག་མཆོད་མི་བྱེད་པ། གསུམ་པ།
ལྷ་དབང་ཡེ་ཧོ་ཧྭའི་མཚན་ནས་གང་བྱུང་གིས་མི་འབོད་པ། བཞི་བ། བདེ་
བར་གཤེགས་ཉིན་དུས་ཆེན་དུ་འཛིན་པ། ལྔ་བ། ཕ་མར་བཀུར་གཟོ་བྱེད་
པ། དྲུག་པ། མིའི་སྲོག་གཅོད་སྤོང་བ། བདུན་པ། ལོག་གཡེམ་སྤོང་བ།
བརྒྱད་པ། འཕྲོག་བཅོམ་སྤོང་བ། དགུ་བ། མ་མཐོང་ཡང་བསྙོན་ནས་
མཐོང་ཞེས་དཔང་བོ་རྫུན་མ་བྱས་ཏེ་གཞན་ལ་གནོད་འཚེ་སྤོང་བ། བཅུ་བ།
བརྣབ་སེམས་སྤོང་བ་དང་། ཁོན་ཙེའི་ཆོས་ལུགས་ཀྱི་མི་ཆོས་རྣམ་ལྔ་ནི།
དང་པོ། ཕ་བུའི་བརྩེ་དུང་དགོས་པ། གཉིས་པ། རྒྱལ་བློན་གྱི་བར་་
གཞུང་དྲང་བརྩི་བཀུར་ཡོད་པ། གསུམ་པ། ཁྱོ་ཤུག་གི་ཁྱད་པར་ཡོད་པ།
བཞི་བ། བགྲེས་གཞོན་གོ་རིམ་ཡོད་པ། ལྔ་བ། གྲོགས་བཤེས་ཀྱི་བར་
ཡིད་རྟོན་འོས་པ་བཅས་ཡིན་ལ། འདིའི་ཁྲིམས་བཅུ་དང་མི་ཆོས་རྣམ་ལྔ་ནི་
འཕགས་པས་བཅས་པའི་རྩ་དོན་ཡིན་པས། ལོ་ངོ་སྟོང་ཕྲག་མང་པོའི་རིང་
འགྱུར་བ་ཅི་ཡང་མ་བྱུང་། གནའ་ནས་ད་བར་སྐྱེས་བུ་དམ་པ་མང་པོ་བྱོན་
ནའང་། དེ་དག་གིས་ཀྱང་མཆན་དང་འགྲེལ་བ་འགྲེལ་བཤད་ཙམ་བཀོད་པ་
ལས་རྩ་དོན་ལ་འཕྲི་སྣོན་གཅིག་ཀྱང་བྱེད་མ་མྱོང་། སོན་རྒྱལ་རབས་ཀྱི་རིང
རོའུ་ལུགས་ཀྱི་གསུང་རྩོམ་མང་ནའང་། མི་ཆོས་རྣམ་ལྔ་དེ་མི་ཆོས་རྣམ་པ་
དྲུག་ཏུ་སུས་ཀྱང་བསྒྱུར་མ་ནུས། དེས་ནི་ཀུན་སྤྱོད་ཀྱི་རྣམ་གྲངས་རྟོགས་སླ་
ཞིང་ཉུང་ན་ནམ་ཡིན་ཀྱང་འགྱུར་དཀའ་བར་ར་སྤྲོད་བྱས་འདུག གནའ་
བོའི་སྐྱེས་བུ་དམ་པ་དེ་དག་གིས་གོང་བཤད་དག་རང་གིས་ཉམས་སུ་བླངས་པ་
མ་ཟད། གཞན་ལའང་མྱོང་འཁྲིད་བགྱིས་སྟབས། ཕྱིས་མི་དག་གིས་ཇི་ལྟར་
འབད་ཀྱང་སྐྱེས་བུ་དེ་དག་གི་གོང་དུ་བསླེབས་མི་ནུས། ཧ་ལམ་ཀུན་སྤྱོད་ཀྱི་
ཕྱོགས་ནི་གནའ་མི་ཚོས་ཆེད་ཁེའི་དབང་ཆ་ལྟར་བཟུང་འདུག་པས། ཕྱིས་
འབྱུང་དག་ལ་ཚོང་རྫས་བཙོང་བའི་ལས་ཀ་ལས་གཞན་ཅི་ཡང་མེད་ལ། དེ་ནི་
ཡེ་ཤུ་དང་ཁོན་ཙེའི་རྗེས་སུ་སྐྱེས་བུ་དམ་པ་མ་བྱུང་བའི་གནད་དངོས་ལགས།
དེ་བས་ན་ཀུན་སྤྱོད་ལ་ཕྱིས་སུ་ལེགས་བཅོས་ཅི་ཡང་མ་བྱུང་ཞིང་། གནའ་
བོའི་ཀུན་སྤྱོད་དང་ད་ལྟའི་ཀུན་སྤྱོད་ལ་ངོ་བོའི་སྟེང་ནས་འགྱུར་ལྡོག་ཅི་ཡང་
བྱུང་མེད་པ་དང་། འོན་ཏེ་བློ་གྲོས་ནི་དེ་ལྟ་མ་ཡིན་ཏེ། གནའ་མིས་གཅིག་
ཤེས་པ་ལ་ད་ལྟའི་མིས་ནི་བརྒྱ་ཤེས་པས། གནའ་མི་སྔངས་པའི་ཡུལ་ལ་ད་
མིས་དགའ་སྤྲོའི་གནས་སུ་འཛིན། བློ་གྲོས་ཀྱི་མངའ་ཁོངས་ཇེ་ཆེར་སོང་ཞིང་།
གནའ་ནས་ད་ལྟའི་བར་གསར་གཏོད་གསར་བསྐྲུན་བགྲང་གིས་མི་ལང་བ་བྱུང་
ལ། ཕྱིས་ཀྱི་གོང་འཕེལ་འགྲོ་བའི་ཚད་ཇི་འདྲ་ཡིན་པ་ཚོད་དཔག་དཀའ་བའི་
གནས་སུ་མཆིས།། རྒྱུ་མཚན་དེ་བས་ན་བློ་གྲོས་ཀྱི་ཐད་ནས་བཤད་ན།
གནའ་བོའི་འཕགས་པའི་སྐྱེ་བོ་དག་ད་ལྟའི་བྱིས་པ་ལོ་གསུམ་ཅན་གྱི་ཚད་དང་
ཁྱད་མེད་དོ། །
ཀུན་སྤྱོད་ནི་མངོན་གྱུར་གྱི་ཐབས་སྤྱད་དེ་བརྒྱུད་སྤེལ་མི་ནུས་ཤིང་།
སློབ་ཐུབ་མིན་དཔྱོད་ལྡན་ཚོའི་ནང་སེམས་ཀྱིས་འབད་པ་བྱས་མིན་ལ་ཐུག་ཡོད།
འོན་ཀྱང་བློ་གྲོས་ནི་དེ་ལྟར་མིན་ཏེ། སྤྱི་ཚོགས་སྟེང་གི་བློ་གྲོས་ཕུན་ཚོགས་སྣ་
མང་ཡིན་སྟབས། དེས་ནི་བརྒྱུད་པ་ལ་མ་ལྟོས་པར་ཕན་ཚུན་སློབ་སྦྱོང་བྱེད་
ཐུབ་ཅིང་། ཡང་ན་རང་ཤུགས་ཀྱིས་མི་རྣམས་ཀྱི་སྣེ་འཁྲིད་དེ་བློ་གྲོས་ཀྱི་སྒོར་
འདོང་ཐུབ་པས། འདི་དང་ཀུན་སྤྱོད་ཀྱི་སེམས་འགུག་ནི་ཁྱད་པར་ཅི་ཡང་
མེད། འོན་ཏེ་བློ་གྲོས་ཀྱི་སྟོབས་ཤུགས་ཀྱིས་ནི་སེམས་འགུག་ཁོ་ནའི་ཐབས་
ལམ་ལ་བརྟེན་ནས་རང་གི་ནུས་པ་གོང་འཕེལ་དུ་གཏོང་བ་མིན་ཏེ། བློ་གྲོས་
ཀྱིས་མཐའ་གཅིག་ཏུ་མངོན་གྱུར་གྱི་ཐབས་བརྒྱུད་དེ་སློབ་སྦྱོང་བྱེད་ནུས་ལ།
མངོན་གསལ་དུ་དེའི་རྟགས་མཚན་མཐོང་ཐུབ། དེ་ལྟ་བས་ན། སྤྱོད་པ་མི་
ཡག་པའི་མིས་ཀུན་སྤྱོད་ལེགས་པོ་དང་ལྡན་པར་བརྫུ་བ་ཡོད་ནའང་། བླུན་པོ་
མཁས་པར་བརྫུ་མི་ཐུབ་སྟེ། དེ་ནི་འཇིག་རྟེན་སྟེང་ཅིའི་ཕྱིར་སྐྱེས་བུ་བཅོས་མ་
མང་ལ་མཁས་པ་བཅོས་མ་ཉུང་བའི་རྐྱེན་དུ་འཁུམས་སོ། །སྤྱི་ཚོགས་སྟེང་ཕལ་
ཆེར་འདི་འདྲའི་མཚན་གཞི་མི་ཉུང་བ་རེ་ཡོད་སྲིད་དེ། དཔེར་ན། དཔལ་
འབྱོར་ལ་མཁས་པའི་མི་ལ་ལ་དཔལ་འབྱོར་གྱི་ཕྱོགས་མང་ཐོགས་མེད་དུ་བཤད་
ཤེས་ཀྱང་ཁྱིམ་དོན་གཉེར་མི་ཤེས་པ་དང༌། ཡང་མཚོ་སྐྱོད་མཁས་པ་ཁ་ཅིག་
དེའི་ཕྱོགས་ཀྱི་གཞུང་ལུགས་ལ་མཁས་ཀྱང་གྲུའི་དེད་དཔོན་བྱེད་མི་ཤེས་པ་ལྟ་བུ་
རེད། དེ་འདྲའི་མི་ནི་མཁས་པ་བཅོས་མ་ཡིན་འདྲ་ནའང་། སྤྱི་ཚོགས་ཐོག་
གི་ཆོས་ཐམས་ཅད་ཀྱི་གཞུང་ལུགས་དང་དོན་དངོས་མཐར་གཏུགས་ན་གཅིག་
ཡིན་པས། ཀུན་སྤྱོད་ཙམ་གྱི་ཐད་ནས་བཤད་ན། གཞུང་ལུགས་དང་ལག་
ལེན་ཉམས་བཤེར་བྱེད་རུང་གི་ཚད་གཞིས་མི་འདང་བ་ཙམ་དུ་ཟད། བློ་གྲོས་
ཀྱི་མངའ་ཁོངས་སུ་གློ་བུར་དེ་འདྲའི་མཁས་པ་བཅོས་མ་འབྱུང་སྲིད་ནའང་།
ཡུན་རིང་མི་འགྱང་བར་སྔར་བཞིན་བདེན་རྫུན་གསལ་བའི་ཐབས་ཡོད་དོ། །
དཔེར་ན་མཚོ་སྐྱོད་མཁན་པོས་དེད་དཔོན་བགྱིད་མི་ཤེས་པ་དང་། དཔལ་
འབྱོར་ལ་མཁས་པའི་མིས་ཁྱིམ་དོན་གཉེར་མི་ཤེས་པ་དེ་དག་གིས་ནི་ངེས་པར་
ལག་རྩལ་གྱི་འཇོག་ཐང་ངོ་མ་ད་རུང་ཉམས་འོག་ཏུ་ཚུད་མེད་པའམ། ཡང་ན་
དེའི་ནུས་རྩལ་འདོན་པར་གཞན་དུ་གེགས་བྱེད་ཀྱི་རྐྱེན་ཡོད་འདུག དེ་དག་
ལ་བལྟས་ན། ལག་རྩལ་རང་ལྡོག་གམ་ལག་རྩལ་འདོན་པའི་གེགས་བྱེད་གང་
ཡིན་ཀྱང་ཚང་མ་མངོན་གྱུར་ཡིན་སྟབས། གནས་ཚུལ་དེ་གསལ་བོར་རྩད་
གཅོད་དང་། དོན་དངོས་སུ་ལག་རྩལ་ཁོང་དུ་ཆུད་ཡོད་མེད་བདེན་དཔང་
བྱེད་པ་ཁག་པོ་ཞིག་མ་ཡིན། གལ་ཏེ་དེ་ལྟར་བདེན་རྫུན་བདེན་དཔང་བྱེད་
ནུས་ན། གཞོགས་ནས་གསལ་བཀྲོལ་སྣེ་ཁྲིད་ཀྱི་ཐབས་ལ་བརྟེན་ན་རང་གིས་
འབད་ཅིང་གཞན་ལས་ཀྱང་སློབ་སྦྱོང་བགྱིད་རུང་ཞིང་། མདོར་བསྡུས་ན།
བློ་གྲོས་ཀྱི་འཇིག་རྟེན་དུ་མཁས་པ་བཅོས་མའི་གནས་མེད་པས། ཀུན་སྤྱོད་
ཀྱིས་མངོན་གྱུར་གྱི་ཆོས་ལ་བརྟེན་ནས་རྒྱུད་སྦྱོང་མི་ཐུབ་ལ། མངོན་གྱུར་གྱི་
ཆོས་ལ་བརྟེན་ནས་དེའི་བདེན་རྫུན་ཡང་དཔྱད་གཞིགས་མི་ནུས་པས།
མངོན་གྱུར་ཙམ་གྱིས་མི་རྣམས་ཀྱི་སེམས་འགུག་པར་བྱེད་པ་རེད། འོན་ཀྱང་
བློ་གྲོས་ཀྱིས་ནི་མངོན་གྱུར་གྱི་ཐབས་ལ་བརྟེན་ནས་མི་རྣམས་ལེགས་ལམ་དུ་ཁྲིད་
ནུས་ཤིང་། མངོན་གྱུར་གྱི་ཆོས་ལ་བརྟེན་ནས་བདེན་རྫུན་གྱི་ཁྱད་པར་ར་སྤྲོད་
བྱེད་ཐུབ་པ་དང་བསྟུན། ལྐོག་གྱུར་གྱི་ཐབས་ཀྱིས་ཀྱང་མི་སེམས་འགུག་ནུས་
སོ། །
ཀུན་སྤྱོད་ནི་རང་རྒྱུད་ཀྱི་འབད་བརྩོན་ལ་ལྟོས་ནས་དེའི་རྗེས་སུ་འགྲོ་ལྡོག་
བྱེད་དེ། དཔེར་ན་ན་གཞོན་གཉིས་ལ་མཚོན་ན། དེ་གཉིས་མཉམ་དུ་ཞིང
སྡེར་སྐྱེས་ཤིང་། གཤིས་ཀ་གཞུང་དྲང་བག་ཆགས་སོགས་འདྲ་ལ། ཕྱིས་སུ་
ཁོ་ཚོ་ཚོང་ངམ་སློབ་སྦྱོང་གི་ཆེད་གྲོང་ཁྱེར་དུ་ཕྱིན། དེ་ནས་དང་ཐོག་དེ་་
གཉིས་ཀྱིས་དགེ་རྒན་དང་གྲོགས་བཤེས་སོགས་མཉམ་དུ་བསྟེན་ནའང་།
ཕྱིས་ལོ་ངོ་གཅིག་དང་ཕྱེད་ཙམ་འགོར་རྗེས་གཅིག་གིས་སྔར་གྱི་རང་བཞིན་་
བསྒྱུར་ནས་གྲོང་ཁྱེར་གྱི་སྤྱོད་ངན་མང་པོ་དང་དུ་བླངས་པ་དང་། ཅིག་ཤོས་
ཀྱིས་སྔར་གྱི་གཞུང་དྲང་བབ་ཆགས་ཀྱི་ཞིང་པའི་གཤིས་ཀ་གཞིར་བཞག་སྟེང་
རྒྱུད་སྦྱོང་གང་ལེགས་བྱས་སོ། །དེ་ལྟར་དེ་གཉིས་ཀྱི་སྤྱོད་ལམ་ལ་ཧེ་བག་ཆེན་པོ་
བྱུང་ཞིང་། དེ་འདྲའི་གནས་ཚུལ་ཐའོ་ཁེའོ་ལ་སློབ་གཉེར་དུ་ལྷགས་པའི་སློབ་
མའི་ཁྲོད་ནའང་མང་། གལ་ཏེ་ན་གཞོན་དེ་གཉིས་སྔར་གྱི་ཡུལ་ཕྱོགས་ནས་
གཞན་དུ་མ་ཕྱིན་ཚེ། དེ་གཉིས་ཀ་གཞུང་དྲང་ཞིག་ཡིན་པ་འདྲ་ལ། དུས་
ཡུན་རིང་པོ་འདས་པར་བརྟེན་ནས་སྤྱོད་བཟང་བག་ལྡན་ཞིག་ཏུ་འགྱུར་ངེས།
འོན་ཀྱང་ཁོ་ཚོ་དར་མའི་དུས་ནས། མི་གཅིག་ནི་སྤྱོད་ངན་དང་ཅིག་ཤོས་སྤྱོད་
ལྡན་དུ་གྱུར། ད་ལྟ་གལ་ཏེ་དེའི་རྒྱུ་རྐྱེན་བཙལ་ན། དེ་གཉིས་ཀྱི་ལྷན་སྐྱེས་ཀྱི་
རང་བཞིན་ལ་ཁྱད་པར་ཡོད་པ་མིན་པ་མ་ཟད། དེ་གཉིས་ཀྱིས་བསྟེན་པའི་
གྲོགས་བཤེས་དང་། བསླབ་གཞི་སོགས་མཚུངས་པས། སློབ་གསོའི་ཁྱད་
པར་གྱིས་ཀྱང་མ་ཡིན། དེས་ན་དེ་འདྲའི་ཧེ་བག་གི་འབྱུང་གཞི་གང་ལ་ཐུག་
ཟེར་ན། གཅིག་ནི་ཀུན་སྤྱོད་ཀྱི་ཕྱོགས་ནས་གློ་བུར་ཁ་ཕྱོགས་འགྱུར་སྟེ་ཕྱིར་
ལྡོག་པ་དང་། ཅིག་ཤོས་ཀྱིས་ནི་སྔར་གྱི་རང་བཞིན་མ་ཉམས་རྒྱུན་འཁྱོངས་
བྱས་པ་ལས་ཡིན་གྱི། ཕྱི་རོལ་གྱི་ཕན་ནུས་ལ་སྟོབས་ཆེ་ཆུང་ཡོད་པས་ག་ལ་
ཡིན་ཏེ། གཙོ་བོ་རྒྱུད་སྦྱོང་ཐབས་ལ་འབད་མ་འབད་ཀྱི་ཁྱད་པར་ལས་གཅིག་
ཕྱིར་བསྣུར་དང་། ཅིག་ཤོས་མདུན་བསྐྱོད་ཀྱི་ཧེ་བག་བྱུང་། འདི་ལ་རྒྱུད་
སྦྱོང་ཚུལ་གྱི་རྣམ་གྲངས་མང་མོད་གང་ལྟར་བློ་གྲོས་ནི་དེ་ལྟ་བུ་ཞིག་མ་ཡིན་ཏེ།
བྱིས་པ་བཙས་མ་ཐག་ཅི་ཡང་མི་ཤེས་སྟབས། སློབ་སྦྱོང་མ་བྱས་ན་གོང་འཕེལ་
དུ་འགྲོ་མི་ཐུབ། གལ་ཏེ་བྱིས་པ་བཙས་མ་ཐག་པ་མི་མེད་ལོང་སྟོང་དུ་བཞག་
ན། སྟེས་དབང་གིས་མ་ཤི་ནའང་། ཁོའི་བློ་གྲོས་ནི་དུད་འགྲོ་དང་ཁྱད་མེད་
དུ་འགྱུར་བས།། རང་གི་གནས་མལ་ལས་པའི་འཇོན་ཐང་ཡང་སློབ་གསོའི་
སྐལ་བ་མ་ཐོབ་པར་མཚོན་ན་ཆེས་དཀའ་བའི་གནས་སུ་མཆིས། དེ་བས་ན་
མིའི་བློ་གྲོས་ནི་དྲུངས་ནས་བསླབ་ཁྲིད་ལ་ཐུག་འདུག གལ་ཏེ་བསླབ་ཁྲིད་ཀྱི་
བཀོད་སྒྲིག་ལེགས་ཚེ། དེའི་མདུན་ལམ་ནི་ཤིན་ཏུ་ཆེ་ལ། དེ་མ་ཟད་གལ་
སྲིད་ཡར་ཐོན་བྱུང་ཕྱིན་སླར་ཉམས་པ་མི་སྲིད་དོ། །
དེར་བརྟེན།  བློ་གྲོས་ནི་སྦྱོང་ན་གོང་འཕེལ་དང་། མ་སྦྱོང་ན་གོང་དུ་
འཕེལ་མི་ཐུབ། གལ་ཏེ་སྦྱང་ཟིན་ན་སླར་ལྡོག་མི་སྲིད། འོན་ཏེ་ཀུན་སྤྱོད་ནི་
དེ་ལྟ་མ་ཡིན་ཏེ། ཁྲིད་དཀའ་ལ་སྦྱོང་ཡང་ཧ་ཅང་དཀའ་བ་མ་ཟད། གཙོ་བོ་
སེམས་རྒྱུད་ཀྱི་འབད་བརྩོན་བྱས་མིན་ལ་ལྟོས་ཏེ་འགྲོ་ལྡོག་བྱེད་དོ།།
སྤྱི་ཚོགས་སྟེང་ཀུན་སྤྱོད་ཀྱི་ཕྱོགས་ལ་བཞེད་ཚུལ་སྣ་ཚོགས་ཡོད་ཀྱང་།
ངས་བལྟས་ན་ཆོས་རྣམས་ཀྱི་མཐར་གནས་འཛིན་རུང་ལ། འོན་ཀྱང་དེ་གྲོས་
གླེང་གི་དམིགས་བྱ་ཁོ་ནར་འདོད་མི་ནུས། ད་ལྟ་དགེ་མིན་སྤྱོད་མིན་གྱི་མཐར་
སོན་གནས་ཚུལ་དམིགས་བྱ་གཅིག་པུར་བཟུང་སྟེ་དེ་སྐྱོབ་པར་འདོད་ན། དེ་
ནི་ཧ་ལམ་ཁ་ཚ་དགོས་གཏུག་ཡིན་པ་བཤད་མ་དགོས། འོན་ཏེ་འདི་ཕྱོགས་ཀྱི་
ཞན་ཆ་སྐྱོབ་པ་ཙམ་གྱིས་ཐམས་ཅད་འགྲུབ་པར་བགྲང་མི་རིགས། དེ་ནི་མིས་
ལག་པས་ཐད་ཀར་ཁ་ལ་འདྲེན་པའི་བཟའ་ཆས་ཐོབ་པ་དང་མཚུངས་པས།
ད་རུང་འགྲོ་བ་མིའི་རིགས་ཀྱི་འཚོ་བ་རྫོགས་པའི་ཚད་དུ་བསླེབས་པར་བཤད་མི་
འོས་པ་བཞིན་ནོ། །གལ་ཏེ་ཆོས་རྣམས་ཀྱི་མཐར་གནས་གྲོས་གླེང་གི་དམིགས་
ཡུལ་དུ་བཟུང་ན། ཀུན་སྤྱོད་ཀྱིས་ཀྱང་ཅི་ཡང་བགྱིད་མི་ཐུབ། གལ་ཏེ་ད་ལྟ་
ཀུན་སྤྱོད་ཙམ་ཤེས་རིག་གི་རྩ་བར་བཟུང་སྟེ། འཛམ་གླིང་ཡོངས་ལ་ཡེ་ཤུའི་
གསུང་རབ་ཀློག་འདོན་བྱེད་དུ་བཅུག་ཅིང་། དེ་ལས་གཞན་བྱ་བ་གང་ཡང་མི་
བྱེད་ན་ཇི་ལྟ་བུ་ཞིག་ཏུ་འགྱུར་རམ། གལ་ཏེ་བསམ་གཏན་ཙམ་སྤེལ་སྒོམ་ལས་
ཡི་གེར་མི་ཕབ་པར་བསླབ་ཁྲིད་བྱས་ན་གནམ་འོག་གི་ཡི་གེ་ཐམས་ཅད་བརྗེད་
མི་འགྲོའམ། གལ་ཏེ་གནའ་ཆོས་པོད་ལྔ་སོགས་བློ་འཛིན་བྱས་ནས་ཆེད་དུ་བློ་
སྦྱོང་ལ་འབད་ཅིང་འཚོ་བ་རོལ་ཐབས་ཀྱང་མི་ཤེས་ན། དེ་ནི་ཤེས་རིག་དང་
ལྡན་པའི་མིར་བརྩི་རུང་ངམ། གལ་ཏེ་མི་ཞིག་གིས་དབང་པོ་ལྔའི་འདོད་ཡོན་
མཐའ་དག་སྤོང་ཞིང་དཀའ་ངལ་བཟོད་སྒོམ་བྱེད་འདོད་ཀྱང་འཇིག་རྟེན་མི
ཡུལ་ཞེས་པ་ཇི་འདྲ་ཞིག་ཡིན་པ་མི་ཤེས་ན། དེ་ནི་བློ་སྒོ་ཕྱེ་འདུག་པའི་མི་ཞིག་
རེད་ཟེར་ནུས་སམ། དུས་རྒྱུན་ལམ་འགྲམ་དུ་རྡོ་བརྐོས་ཀྱི་སྤྲེའུ་གསུམ་མཐོང
ཐུབ་ཅིང་། དེ་དག་ལས་གཅིག་གིས་མིག་བཀབ་པ་དང༌། གཅིག་གིས་རྣ་བ
ཟིམ་པ། གཅིག་གིས་ཁ་བཅད་འདུག དེས་ནི་ཧ་ལམ་མི་མཐོང་བ་དང་།
མི་གོ་བ། མི་བཤད་པའི་ཀུན་སྤྱོད་བསྡུས་དེ་མཚོན་གྱིན་ཡོད་པ་འདྲ། གལ་
སྲིད་འདིའི་བཤད་ཚུལ་གྱི་དབང་དུ་བྱས་ན། མིའི་ཁ་མིག་རྣ་གསུམ་ནི་ཚུལ་
མིན་གྱི་སྨྱན་ལྟ་བུར་གྱུར་ཅིང་། ཕལ་ཆེར་ལས་དབང་གིས་ལྷན་སྐྱེས་ཀྱི་ཚུལ་
མིན་སྤྱོད་པའི་ཡོ་བྱད་ཅིག་ལྡན་འདུག་པ་དང་མཚུངས་སོ། །གལ་ཏེ་ཁ་མིག་རྣ་
གསུམ་གནོད་བྱེད་དུ་གྱུར་ན་རྐང་ལག་ཀྱང་བྱ་བ་ངན་པོ་ལས་བྱེད་ཀྱི་ལག་ཆ་
ལས་མ་འདས། དེ་ལྟར་བལྟས་ན། འོན་ལྐུགས་ལོང་བའང་ལེགས་ཚོགས་ཀྱི་
མིར་བགྲང་མི་རུང་སྟེ། རྐང་ལག་བཞི་བོའི་ནུས་པའང་ཉམས་པར་བྱས་ན་
ཆེས་འགྲིག དེ་ནི་མ་ཡིན་ཏེ་དེ་ལྟར་བྱེད་པ་ལས་འཇིག་རྟེན་ཐོག་འགྲོ་བ་མིའི་
རིགས་གཏན་ནས་མེད་པར་བྱས་ན་ད་གཟོད་ལེགས་ཚོགས་ཀྱི་མཐར་ཐུག་ཡིན་
ནོ། །འོན་ཀྱང་དེ་ནི་གྲུབ་ཚུལ་གྱི་ཆོས་ཉིད་ཅིག་རེད་ཟེར་རུང་ངམ། ཁོ་བོར་
དོགས་པ་ཅུང་ཟད་མི་འབྱུང་ཐབས་མེད་དུ་གྱུར་ཏོ། །ཡིན་ནའང་། ཡེ་ཤུའི་
གསུང་རབ་ཀློག་འདོན་བྱེད་པ། ཡི་གེར་མེད་པའི་ཆོས་ལུགས་ལ་དད་པ་བྱེད་
པ། རྒྱུད་སྦྱོང་གི་ལམ་ལ་བཀུར་བ་དང་། དབང་པོ་ལྔའི་འདོད་ཡོན་སྤོང་
བའི་མི་དེ་དག་ཚང་མ་ཀུན་སྤྱོད་ཀྱི་བསླབ་གཞི་ལ་འགྱུར་མེད་དད་མཁན་ཡིན།
དེ་འདྲའི་ཀུན་སྤྱོད་ཀྱི་བསླབ་གཞི་ལ་དད་སེམས་འགྱུར་མེད་ཀྱི་མི་ནི་མ་རིག་
པས་རྒྱུད་རྨོངས་པ་གསལ། དེ་དག་མི་ངན་པ་རེད་ཅེས་སྐྱོན་འདོགས་བྱེད་
དགོས་པའི་རྒྱུ་མཚན་ཡང་མེད་དེ། མ་རིག་པར་སྐྱོན་འདོན་བྱེད་པ་ནི་བློ་གྲོས་
ཀྱི་ཕྱོགས་ལ་གཏོགས་ཀྱི་ཀུན་སྤྱོད་ལ་འབྲེལ་བ་མི་འདུག་གོ། དེར་བརྟེན།
གལ་ཏེ་ཐལ་དྲགས་པའི་སྒོས་ཀུན་སྤྱོད་ཀྱི་བསླབ་པའི་སྟེང་ནས་བལྟས་ན།
སྒེར་གྱི་ཀུན་སྤྱོད་ལེགས་པོ་མེད་པ་ནི་མི་ངན་པ་སྟེ། ཀུན་སྤྱོད་ཀྱི་དམིགས་
ཡུལ་ཕལ་ཆེར་དེ་འདྲའི་མི་ངན་ཇེ་ཉུང་དུ་གཏོང་བའི་ཆེད་རེད། ཡིན་ནའང་།
གལ་》ཏེ་རྒྱ་ཆེ་བའི་ལམ་ནས་མིའི་བསམ་བློའི་འགུལ་བསྐྱོད་དང་། དེར་མ་ཟད་
དེས་མཚོན་པར་བྱེད་པའི་དོན་དངོས་ལ་ཞིབ་ཏུ་དཔྱད་གཞིགས་བྱས་ན།
ཕྱོགས་རེ་བའི་ལམ་ནས་དེ་འདྲའི་མི་ངན་ཇེ་ཉུང་དུ་གཏོང་བའི་བྱ་བ་གཅིག་པུ་
ལ་ཤེས་རིག་ཏུ་འདོད་ག་ལ་རུང་། དཔེར་ན། ད་ལྟའི་གྲོང་གསེབ་ཀྱི་མི་དང་
གྲོང་ཁྱེར་གྱི་མི་གཉིས་བསྡུར་ནས་སྒེར་གྱི་ཀུན་སྤྱོད་ཀྱི་ཆེ་ཆུང་གཞལ་བ་སྤྱིར་
ཁག་པོར་མཆིས་ནའང་། སྤྱི་ཚོགས་སྟེང་སྤྱིར་ཁྱབ་པའི་གླེང་ཕྱོགས་གཞིར་
བྱས་ན། གྲོང་གསེབ་ཀྱི་གོམས་སྲོལ་བབ་ཆགས་གཅེས་འོས་སུ་འདོད་པ་་་
གཞིར་བཞག་རེད། གྲོང་གསེབ་ལ་མི་མོས་པའི་མིས་ཀྱང་གྲོང་གསེབ་ཀྱི་ཀུན་
སྤྱོད་རྩིང་ཞིང་གྲོང་ཁྱེར་གྱི་དཪ་སྲོལ་གཞུང་དྲང་བབ་ཆགས་སུ་སྨྲ་མི་སྲིད།
གལ་ཏེ་གོང་གི་གནའ་དེང་བསྡུར་བའམ། ཡང་ན་བྱིས་པ་དང་བགྲེས་སོང་
བསྡུར་ནའང་དེ་ལས་མ་འདས་སོ། །འོན་ཀྱང་ཤེས་རིག་གི་སྐོར་གླེང་མོལ་བྱས་
ཚེ། གྲོང་ཁྱེར་ནི་ཤེས་རིག་གི་ཕ་ས་དང་། ད་ལྟའི་དུས་ནི་ཤེས་རིག་མངོན་
འཕེལ་གྱི་དུས་ཀྱི་མི་འདོད་མཁན་གཅིག་ཀྱང་མེད། དེ་བས་ན་ཤེས་རིག་ལྡན་
མིན་ཕྱོགས་རེ་ཙམ་གྱི་སྒོས་མི་ངན་པའི་མང་ཉུང་ལ་གཞིགས་ཏེ་ཐག་གཅོད་ག་
ལ་རུང་། ཕྱོགས་མཚུངས་ཤེས་རིག་གི་རྩ་བ་སྒེར་གྱི་ཀུན་སྤྱོད་ཀྱི་ཕྱོགས་ཁོ་
ནར་ཐུག་མེད་ཚུལ་ཡང་ར་སྤྲོད་ཐུབ། འོན་ཀྱང་ཏོ་རིག་སྨྲ་བ་དེ་ཚོའི་གྲོས་
གླེང་དང་པོ་ནས་ཐལ་ཆེ་བས། བསམ་བློ་ཀུ་དོག་ཅིང་ཤེས་རིག་གི་ཁོངས་རྒྱ
ཆེ་ཚུལ་དང་། ཤེས་རིག་གི་གཏིང་ཟབ་ཚད། དེའི་འཁོར་ཕྱོགས། དེའི
གོང་འཕེལ་བཅས་མི་ཤེས་ལ། མིའི་སེམས་ཀྱི་འགྱུར་ལྡོག་སྣ་ཚོགས་དང་།
སྤྱོད་ཡོན་གྱི་སྤྱི་སྒེར་གྱི་ཁྱད་པར་དང་། སྤྱི་སྒེར་གྱི་ཕན་ཚུན་ཚོད་འཛིན་དང་
ཕན་ཚུན་དོ་མཉམ་གྱི་འབྲེལ་བ་མི་ཤེས། དེ་བས་ཀྱང་ཆོས་ཐམས་ཅད་སྤྱི་སྡོམ་
གྱིས་ཕྱོགས་ཡོངས་རང་བཞིན་གྱི་སྒོ་ནས་ཐོབ་ཤོར་ཚོད་དཔག་བྱེད་པའི་ཐབས་
མི་ཤེས་སྟབས། སེམས་གཅིག་གིས་སྤྱི་ཚོགས་ཀྱི་མི་ངན་ཇེ་ཉུང་དུ་གཏོང་བར་
འདོད་ཀྱང་། མཐར་ནོར་འཁྲུལ་གྱི་རྒྱ་ལ་ལྟུང་། དཔྱོད་ལྡན་ཚོས་གནས་
ལུགས་དེ་ངེས་པར་ངོས་ཟིན་པ་གལ་ཆེའོ། །
གལ་ཏེ་ཤེས་ཡོན་ཅན་དེ་དག་ཅིའི་ཕྱིར་འཇིག་རྟེན་མི་ཡུལ་གྱི་རྩིང་སྤྱོད་ལ་
སེམས་ཁྲལ་བྱས་པ་རྩ་སྔོག་མཐིལ་འདོན་གྱིས་རྩད་བཅད་ན། ཁོ་ཚོས་མཐར་
གཏུགས་ན་སྤྱི་ཚོགས་སྟེང་གི་མི་ཐམས་ཅད་ངན་པ་ཁོ་ནར་འདོད་ཅིང་། དེ་
འདྲའི་འགྲོ་ཕྱོགས་དེ་ཤེད་ཤུགས་གང་ཡོད་ཀྱིས་སྐྱོབ་འདོད་པ་ཡིན་ནོ། །སྤྱིར་
དེ་འདྲའི་བྱམས་སྐྱོང་སྙིང་བརྩེའི་སེམས་ནི་དཀོན་ནའང་། འཇིག་རྟེན་གྱི་མི་
གང་ཡིན་ཐམས་ཅད་སྡིག་ཉེས་ཚབས་ཆེན་གྱིས་སྦགས་པའི་སྐྱེ་བོར་འདོད་་་
སྟབས། དེ་ནི་བྱུང་རྒྱལ་དུ་སྨྲ་བ་ཙམ་དུ་ཟད། དོན་དངོས་སུ་དེ་ལྟ་ག་ལ་
ཞིག་སྟེ། མི་རྣམས་འཇིན་རྟེན་དུ་འཚོ་བའང་ལས་ངན་པ་བསགས་པའི་ཆེད་
ཁོ་ན་ག་ལ་ཡིན། གནའ་ནས་ད་ལྟའི་བར་མི་བཟང་སུ་ཡིན་ཀྱང་དེ་ལ་སྤྱོད་
ངན་གྱི་ཆ་ཏིལ་འབྲུ་ཙམ་ཡང་མེད་པར་ཁ་ཚོན་སུ་ཡིས་ཆོད།། དེ་བས་ན་མི་
ངན་པ་ཇི་འདྲ་ཞིག་ཡིན་རུང་དེས་དོན་བཟང་ཅུང་ཟད་ཀྱང་བསྒྲུབ་མ་མྱོང་ཞེས་
བཤད་མི་ནུས་སོ། །མི་རྣམས་ཀྱི་མི་ཚེའི་བྱ་བ་དང་སྤྱོད་ལམ་ལ་ཕྱོགས་བསྡུས་
ཀྱིས་དཔྱད་བསྡུར་བྱས་ན། སྤྱིར་བཟང་ངན་གཉིས་ཀྱི་ཁོངས་སུ་བསྡུ་ལ།
བཟང་བོའི་ཕྱོགས་ནི་ཅུང་མང་ངོ་། །བཟང་ཕྱོགས་མང་བའི་རྐྱེན་གྱིས་སྤྱི་་་་
ཚོགས་ཀྱི་ཤེས་རིག་གཟོད་ཁད་ཀྱིས་གོང་འཕེལ་དུ་མཆི་ངེས། དེར་མ་ཟད་
བཟང་སྤྱོད་དེ་དག་མཐའ་གཅིག་ཏུ་ཀུན་སྤྱོད་ཀྱི་སློབ་གསོའི་སྟོབས་ལ་བརྟེན་
ནས་བྱུང་བ་མིན་ཏེ། མི་བསླུ་བྲིད་ཀྱིས་བྱ་བ་ངན་པ་བསྒྲུབ་འདོད་ཀྱི་དམིགས་
ཡུལ་ཐམས་ཅད་འགྲུབ་པའི་ངེས་པ་མེད་ལ། དེ་མཚུངས་བྲིད་ཐབས་ཀྱིས་བྱ་
བ་བཟང་བོ་བསྒྲུབ་འདོད་ཀྱི་ལས་ཀྱང་འགྲུབ་པའི་ངེས་པ་ག་ལ་ཡོད། མདོར་
ན། མིའི་སེམས་ཀྱི་བཟང་ངན་ནི་མི་རེ་རེའི་སེམས་གཏིང་གི་འབད་པ་ལ་ཐུག་
པ་ལས་གཞན་ཞིག་གིས་གང་འདོད་ཀྱིས་བསྒྱུར་ཐུབ་པ་ཞིག་མིན་ཞིང་། སློབ་
གསོ་དར་ཁྱབ་མ་སོང་བའི་གནའ་བོའི་དུས་རབས་ཀྱི་ནང་མི་བཟང་བོ་དང་།
རིག་པ་མ་རྒྱས་པའི་བྱིས་པ་བཅས་མཆིས་ལ། ཕལ་མོ་ཆེ་ནི་གཞུང་དྲང་ངོ་། །
དེར་བརྟེན་མིའི་རང་བཞིན་ནི་བཟང་བོ་ཞིག་ཡིན་པ་སྨོས་མ་དགོས། ཀུན་
སྤྱོད་ཀྱི་སློབ་གསོའི་ཆེས་ཆེ་བའི་དམིགས་ཡུལ་ནི་བཟང་ཕྱོགས་གོང་འཕེལ་དུ་
འགྲོ་བར་བགེགས་མི་བགྱིད་པ་དེ་རེད། ཁྱིམ་ཚང་གྲོགས་བཤེས་བར་གྱི་དགེ་
བསྐུལ་སྡིག་བཅོས་བྱེད་པ་ནི་ཕྱི་ངོས་ནས་མི་དེར་སྔར་མེད་ཀྱི་ཆོས་ཤིག་ནང་
འདྲེན་བྱས་པ་ག་ལ་ཡིན་ཏེ། དེ་ནི་བཟང་སྤྱོད་ཀྱི་བགེགས་སེལ་ཐབས་བསྟན་
ནས། རང་གིས་འབད་དེ་རང་རྒྱུད་ན་གཉུག་མར་གནས་པའི་བཟང་བོའི་
བག་ཆགས་སླར་གསལ་བར་བགྱིད་པ་ཙམ་མོ། །རྒྱུ་མཚན་དེ་བས་ན་ཀུན་སྤྱོད་
ནི་བསླབ་བྱ་ཁོ་ནར་བརྟེན་ནས་མ་ཡིན་པར་དཔྱོད་ལྡན་ཚོའི་རང་རྒྱུད་སྦྱོང་བར་
བརྟེན་ནས་བྱུང་བ་ཞིག་རེད། སྤྱིར་སྤྱོད་ལམ་ཟེར་བའང་ལེའུ་འདིའི་དབུར་
གླེང་བ་ལྟར་གཞན་དབང་དུ་གྱུར་པའི་སྒེར་གྱི་ཀུན་སྤྱོད་དང་། མཐར་་་་་
གཏུགས་ན་མི་ཞིག་གིས་དྲུངས་ནས་རང་ཉིད་ཀྱི་འདོད་ཆགས་སྤངས་ཏེ།
ནོར་ལ་བརྣབ་སེམས་དང་། འཕྲོག་རྐུ། རྫུན་སྨྲ་གཡོ་ལེན། མིང་སྟོང་དོན་
གཉེར་བཅས་མི་འབད་པར་གཞུང་དྲང་སོགས་ལེགས་བཅོས་ཀྱི་ཆེད་རང་ཉིད་
ཀྱི་ཚེ་སྲོག་བློས་གཏོང་ཐུབ་པའི་དོན་ཡིན་ལ། འདིའི་བློས་གཏོང་གི་སྙིང་་
སྟོབས་ནི་བརྐམ་ཆགས་རྐུ་འཕྲོག་འདོད་སྲེད་ཀྱིས་གཏམས་པའི་ཀུན་སྤྱོད་ངན་
པའི་ཚུལ་དང་མི་མཚུངས། ཡིན་ཀྱང་མིའི་གཤིས་ཀའི་ནང་ན་དེ་འདྲའི་བློས་
གཏོང་གི་སེམས་དཀར་དང་དེ་འདྲའི་སྤྱོད་པ་མི་ལེགས་པའི་སེམས་ངན་གྱི་བར་
ད་རུང་གནས་ཚུལ་མང་པོ་ཚན་པ་གོང་མའི་ནང་སྤྱོད་ཡོན་གྱི་ནང་དོན་རིགས་
བཞིར་བགོས་ཏེ་བཤད་ལ་ཞིབ་ཏུ་ན་བརྗོད་ཀྱིས་མི་ལང་ངོ་། །དཔེར་ན་བཟང་
ངན་གཉིས་ནི་ཆེས་ཚ་བ་ཆེ་བ་དང་ཆེས་གྲང་བའི་མཐའ་གཉིས་སུ་བྱས་ན།
ད་རུང་དེའི་བར་དུ་སྟོན་དཔྱིད་ཡོད་པ་མ་ཟད། ད་དུང་ཅུང་ཟད་ཚ་བ་དང་
ཅུང་ཟད་གྲང་བ་ཡང་མཆིས་པས། དྲོད་གྲང་གི་བར་ན་བརྒྱུད་རིམ་མཐའ་
ཡས་པ་ཞིག་ཡོད་པ་བཞིན་ནོ། །གལ་ཏེ་འགྲོ་བ་མིའི་རིགས་ཀྱིས་གདོད་མའི་
ལྷན་སྐྱེས་ཀྱི་རང་ཉར་སྲུང་ཐུབ་ཚེ། སྔ་མོ་ནས་ཆེས་གྲང་བའི་སེམས་ངན་ལས་
ཐར་ཏེ་ཁྱད་འཕགས་ཀྱི་གོ་གནས་ཟིན་ནུས་སམ། མིར་གཡོ་འཕྲོག་གི་སེམས་
མེད་ཚེ་སྤྱོད་ལེགས་སུ་ཇི་ལྟར་བགྲང་འོས་སམ། དོན་དུ་ནི་འཕྲོག་བཅོམ་གཡོ་
ལེན་སོགས་ཀྱི་སྤྱོད་ངན་ནི་འགྲོ་བ་མིའི་རིགས་ཀྱི་གཤིས་སྤྱོད་དུ་རྩ་བ་ནས་་
བགྲང་མི་རུང་བ་བཤད་མ་དགོས། བརྐམ་ཞིང་སེར་སྣ་ཆེ་ལ་འཕྲོག་བཅོམ་
ངན་དགུ་ཚང་བའི་མི་དེ་རིགས་ལ་མིའི་མིང་ཙམ་ཚང་ཡང་དོན་གྱིས་སྟོང་སྟེ།
དེ་འདྲའི་བསམ་བློ་གལ་ཏེ་ཁོང་དུ་ཡོད་ཚེ། མི་རྣམས་ཀྱིས་མཐོང་ཆུང་བྱེད་
ཅིང་། གལ་ཏེ་དེ་སྤྱོད་ལམ་དུ་མངོན་པར་བྱས་ན། ངེས་པར་སྤྱི་ཚོགས་ཀྱི་
ཁྲིམས་ལུགས་ཀྱིས་བཀག་སྡོམ་བགྱིད་དོ། །མདོར་ན་ལས་མ་བྱས་པ་དང་མི་
འཕྲད་ལ། བྱས་པ་ཆུད་མི་ཟ་བ་ཡིན་སྟབས། ཕྱི་ན་ཁྲིམས་གཅོད་དང་ལྡན་
ཞིང་ནང་ན་དགེ་བསྐུལ་གྱི་གོ་སྐབས་ལྡན་པ་ཞིག་རེད་ཅེ་ན་ཆོག འོན་ཏེ་ད་
ལྟ་མི་ལ་སྒེར་གྱི་ཀུན་སྤྱོད་ཙམ་འཁྲིད་དེ་འགྲོ་དྲུག་གི་ཡང་རྩེར་གྱུར་པའི་མིའི་
རིགས་ཀྱིས་འབད་པས་དེ་འདྲའི་སྤྱོད་ངན་ལ་གཡོལ་ཐབས་བསྟན་པ་དང་།
དེར་མ་ཟད་དེ་འདྲའི་སྤྱོད་ངན་ལས་གཡོལ་བ་ནི་མི་ཚེའི་ཆེས་མཐོའི་ཚད་གཞིར་
བགྱིད་ཅིང་། དེ་འདྲའི་བསླབ་པ་ཙམ་ལ་བརྟེན་ནས་གནམ་འོག་གི་མི་སེམས་
བསླུ་བྲིད་བྱེད་འདོད་ལ། དེས་ནི་མི་རྣམས་ཀྱི་ལྷན་སྐྱེས་ཀྱི་བློ་རིག་ཉམས་པར་
བྱེད་པས། དེ་འདྲའི་སྤྱོད་ལམ་གྱིས་ནི་མི་ལ་སྣང་ཆུང་དང་འགོག་གནོན་བྱས་
པ་དང་བསྟུན་མིའི་ལྷན་སྐྱེས་ཀྱི་རང་གཤིས་གོང་འཕེལ་དུ་འགྲོ་བར་བར་་་་་
བགེགས་བྱེད་ལ། དེ་ལྟར་གལ་ཏེ་མིའི་སེམས་ལ་འགོག་གནོན་ཐེབས་ཚེ་སོར་
ཆུད་བྱེད་པ་ནི་ཆེས་དཀའ་བའི་གནས་སུ་མཆིས་སོ། །
གོང་གླེང་ལྟར་སྒེར་གྱི་ཀུན་སྤྱོད་ནི་གཞན་གྱི་སྟོབས་ཤུགས་ལ་བརྟེན་ནས་
གྲུབ་སླ་མོ་ཞིག་མིན་ཏེ། གལ་ཏེ་གྲུབ་ཐུབ་ནའང་བློ་གྲོས་ལ་མ་བརྟེན་ན་སྟོང་
བ་ཡིན་ནོ། །ཀུན་སྤྱོད་དང་བློ་གྲོས་གཉིས་ནི་ཕན་ཚུན་ལ་ལྟོས་ནས་གྲུབ་པ་ཞིག་
སྟེ། བློ་གྲོས་མི་ལྡན་པའི་ཀུན་སྤྱོད་དང་ཀུན་སྤྱོད་མི་ལེགས་པ་དོན་གྱིས་གཅིག་
ཏུ་སོང་འདུག དེ་ལྟ་བས་ན། སྒེར་གྱི་ཀུན་སྤྱོད་ནི་ངེས་པར་དུ་བློ་གྲོས་ལ་
བརྟེན་ན་ད་གཟོད་འཕེལ་རྒྱས་གོང་འཕེལ་དུ་འགྲོ་ལ། བློ་གྲོས་ཀྱི་མཛུབ་ཁྲིད་
ཡོད་ཚེ་ད་གཟོད་གྲུབ་འབྲས་གཟེངས་སུ་ཐོན་ངེས། གལ་ཏེ་བློ་གྲོས་དང་ཀུན་
སྤྱོད་གཉིས་ཀ་མཉམ་འཛོམས་མ་བྱུང་ན། སྤྱི་ཚོགས་ཀྱི་ཤེས་རིག་ལ་བསམ་བློ་
གཏོང་བའི་གཞི་མེད་དོ། །
ཆོས་ལུགས་ཀྱི་ཐོབ་ཤོར་ཉམས་རྟོག་བྱེད་པ་སྐབས་འདིའི་བརྗོད་བྱ་མིན་
ནའང་། གླེང་བརྗོད་ཀྱི་སྐབས་འདིའི་དོན་ཡང་ཅུང་ཟད་གླེང་དགོས་པར་
བྱུང་སྟབས།། ཞར་ལ་ཅུང་ཙམ་གླེང་ན་འདི་ལྟར། ཆོས་གང་ཞིག་ཐོབ་་་
འདོད་པའི་ཚེ་ངེས་པར་དུ་རང་ཉིད་ལ་སྔར་མེད་པ་ཞིག་ཆུད་ཐབས་བྱེད་དེ།
དཔེར་ན་རེ་འདུན་གཉིས་ཡོད་པའི་དབང་དུ་བཏང་ན། དེ་གཉིས་ཀྱི་སྔ་་
གཞུག་མྱུར་བུལ་ཐག་གཅོད་བྱེད་དགོས་བྱུང་བའི་དུས། ངེས་པར་དུ་ཐོག་
མར་སྐབས་ཐོག་ང་ཚོ་རང་ཉིད་ལ་དེ་གཉིས་ཡོད་མེད་ཀྱི་གནས་ཚུལ་ལམ་གང་
མང་གང་ཉུང་ལ་མནོ་བསམ་བྱས་རྗེས་ད་གཟོད་ཐག་གཅོད་པར་བྱེད་པ་ལས་
འདི་དགོས་དེ་མི་དགོས་ཞེས་པའམ། གཉིས་ཀ་ཚང་མ་དགོས་ཞེས་མི་ཟེར་
རོ། །གོང་དུ་བཤད་ཟིན་པ་ལྟར་ཤེས་རིག་ནི་རྒྱལ་ཁབ་ཅིག་གི་མི་དམངས་ཀྱི་
སྤྱོད་ཡོན་གྱི་ཕྱིའི་གནས་ཚུལ་གྱི་མཚོན་རྟགས་ཡིན་ལ། འཇར་པན་གྱི་ཤེས་
རིག་གི་ཚད་ད་རུང་ནུབ་གླིང་རྒྱལ་ཁབ་དག་གི་ཚད་ལ་བསླེབ་རྒྱུ་ཆེས་ཐག་རིང་
བ་ཀུན་གྱིས་ཁས་ལེན། ཡིན་ནའང་། འཇར་པན་དེ་འདྲའི་ཤེས་རིག་གི་
ཚད་ལ་བསླེབ་པའི་རྐྱེན་གང་ཡིན་ཞེ་ན། འདི་གའི་མི་དམངས་ཀྱི་སྤྱོད་ཡོན་གྱི་
ཤུགས་མ་རྒྱས་པ་ཡིན་སྟབས། དམིགས་ཡུལ་དེར་ཐོན་ཆེད་ངེས་པར་དུ་བློ་
གྲོས་དང་ཀུན་སྤྱོད་ཀྱི་རྗེས་སུ་འབད་འབུངས་སྒོས་བསྙེག་དགོས། འདི་ནི་ཉེ་
ལམ་ང་ཚོའི་རྒྱལ་ཁབ་ཀྱི་རེ་འདུན་གཉིས་པོ་ཡིན་ནོ། །དེར་བརྟེན། ཡར་
བརྩོན་གྱི་དཔྱོད་ལྡན་ཞིག་ཡིན་ན་ངེས་པར་དུ་རྒྱ་ཆེ་བའི་སྒོས་འཇར་པན་རྒྱལ་
ཡོངས་ཀྱི་གནས་ཚུལ་ལ་གཟིགས་རྟོག་གནང་ཞིང་ལྕི་ཡང་གཞལ་སྟེ། གང་
མང་གང་ཉུང་གི་དབྱེ་བ་གསལ་འབྱེད་བྱེད་དགོས་ལ། གལ་ཏེ་དེ་ལྟ་མ་བྱས་
ན་སྔ་གཞུག་མྱུར་བུལ་གྱི་དབྱེ་བ་གསལ་འབྱེད་མི་ཐུབ། མི་ཇི་ལྟར་ཀླད་པ་མི་
གསལ་བ་ཞིག་ཡིན་ཀྱང་། འཇར་པན་གྱི་རྒྱལ་ཡོངས་མི་དམངས་ཀྱི་ཀུན་སྤྱོད་
ཞན་ལ་བློ་རིག་གི་སྟོབས་རྩལ་འདུག་པར་འདོན་མཁན་ཞིག་ཡོད་མི་སྲིད་དོ། །
ཆོས་ལུགས་ནི་ཤེས་རིག་གོང་འཕེལ་དུ་སོང་བར་བསྟུན་ནས་མུ་མཐུད་དུ་
འགྱུར་ལྡོག་འབྱུང་སྟེ། དཔེར་ན་ཡེ་ཤུའི་ཆོས་ལུགས་ཆེས་ཐོག་མར་ནི་རོ་མའི་
དུས་རབས་ནས་དར་ཞིང་། རོ་མའི་རིག་རྫས་དུས་སྐབས་ཤིག་ལ་དར་རྒྱས་ཆེ་
ནའང༌། ད་ལྟའི་ཤེས་རིག་གི་ཆུ་ཚད་དང་བསྡུར་ན། སྐབས་དེ་དུས་ནི་ཀླ་ཀློ་
རྨོངས་ཞེན་གྱིས་གཏམས་པའི་སྤྱི་ཚོགས་ཙམ་དུ་ཟད། དེར་བརྟེན། ཡེ་ཤུའི་
ཆོས་ལུགས་ནི་དེ་འདྲའི་དུས་སྐབས་སུ་མི་རྣམས་ཀྱི་བློ་གྲོས་དང་འཚམ་པས།
ཚུལ་མིན་ལུགས་འཆལ་གྱི་རིག་གཞུང་དར་སྤེལ་བཏང་ཡང་སྤྱི་ཚོགས་སྟེང་རྒོལ་
ལན་སྤྲོད་མཁན་མེད་ཅིང་། ཡ་མཚན་གྱི་སྣང་བ་ཡང་མི་སྐྱེས། དེ་ལྟར་
བགྲང་བྱ་བརྒྱ་ཕྲག་དུ་མའི་རིང་དུས་ཀྱི་འཕོ་འགྱུར་དང་བསྟུན་ནས་རིམ་གྱིས་མི་
རྣམས་ཀྱི་དད་ཡུལ་དུ་གྱུར། སྐབས་དེ་དག་ཏུ་རང་ཤུགས་ཀྱིས་དབང་ཆ་་
རིགས་གཅིག་ཐོབ་པར་བརྟེན་མི་དམངས་ཀྱི་བསམ་བློར་དབང་བསྒྱུར། དེ་
འདྲའི་གནས་ཚུལ་ནི་ངོ་མ་གཏུམ་སྤྱོད་སྲིད་གཞུང་གིས་སྒེར་གཅོད་ཀྱི་ལག་་
ཐབས་བཀོལ་ནས་མི་དམངས་མང་ཚོགས་ལ་གཉའ་གནོན་བགྱིད་པ་དང་ཆེས་
མཚུངས། འོན་ཏེ་འགྲོ་བ་མིའི་རིགས་ཀྱི་བློ་གྲོས་གོང་དུ་འཕེལ་བའི་སྟོབས་
ཤུགས་ནི་དྲག་ཏུ་འབབ་པའི་ཆུ་ཀླུང་འགོག་ཐབས་བྲལ་བ་ཞིག་དང་འདྲ་སྟབས།
ཆོས་ལུགས་ཀྱི་དབང་ཤུགས་མཐར་མཇུག་ཉམས་དམས་སུ་གྱུར་ཏོ། །དེ་ནི་དུས་
རབས་བཅུ་དྲུག་པའི་ནང་ནས་དབུ་ཚུགས་པའི་ཆོས་ལུགས་ཀྱི་བཅོས་བསྒྱུར་
ཞེས་པ་དེ་རེད། འདིའི་ཆོས་ལུགས་བཅོས་བསྒྱུར་གྱིས་རོ་མའི་གནམ་བདག་
ཆོས་ལུགས་མཐར་སྐྲོད་བྱས་པས་ཆོས་ལུགས་གསར་མ་ཞེས་པ་དེ་བྱུང༌། དེ་
ནས་བཟུང་གྲུབ་མཐའ་གཉིས་པོ་ཕན་ཚུན་ཁ་གཏད་དུ་ལངས་ཤིང་། ཉེ་ལམ་
གྱི་གནས་ཚུལ་ལ་བལྟས་ན། ཕལ་ཆེར་ཆོས་ལུགས་གསར་མའི་ཕྱོགས་ཀྱིས་
རིམ་གྱིས་རྒྱལ་ཁ་ཐོབ་ཀྱིན་འདུག སྤྱིར་གྲུབ་མཐའ་གཉིས་ཀ་ཡེ་ཤུའི་ཆོས་
ལུགས་ལས་གྱེས་ཤིང་དད་ཡུལ་ཡང་འདྲ། ཡིན་ནའང་ཆོས་ལུགས་གསར་མ་
དེ་ལྟར་དར་བའི་རྒྱུ་མཚན་གང་ཟེར་ན། དེས་ནི་ཆོས་ལུགས་ཀྱི་ཆོ་ག་སྟབས་
བདེར་གཏོང་ཞིང་སྔོན་གྱི་ཚུལ་མིན་གྱི་བཤད་པ་དོར་ནས་གནས་བབ་ཀྱི་མི་
རྣམས་ཀྱི་སེམས་དང་བསྟུན་པ་གཞིར་བྱས་ཤེས་ཡོན་གོང་འཕེལ་གྱི་རེ་འདུན་
དང་མཐུན་པར་གྱུར་པས་ཡིན་ནོ། །མདོར་ན། ཆོས་ལུགས་རྙིང་མ་ནི་རྙོག་
འཛིང་ཆེ་ལ་རྨོངས་ཤེད་མཐུག་པ་དང་། ཆོས་ལུགས་གསར་མ་ནི་སྟབས་བདེ་
ལ་བབ་དང་བསྟུན་པས། དེ་གཉིས་ཀྱི་ཁྱད་པར་ཡང་མཐར་གཏུགས་ན་་་
འདིར་ཐུག་སྟབས། འདི་ནི་གནའ་དེང་གི་མིའི་བསམ་བློ་མི་མཐུན་པའི་་་
མཚོན་རྟགས་རེད་ཅེ་ན་མི་རུང་བ་མེད་དོ། །
གོང་དུ་གླེང་མ་ཐག་པར་བལྟས་ན། ཡོ་རོབ་གླིང་གི་རྒྱལ་ཁབ་རྣམས་ཀྱི་
ཤེས་རིག་གི་དཔལ་དང་ལྡན་ཞིང་སྔོན་ཐོན་ཅན་དག་ནི་ངེས་པར་ཆོས་ལུགས
གསར་མ་ལ་དད་དགོས་ཤིང་། རྗེས་སུ་ལུས་པ་རྣམས་ནི་རྙིང་མར་དད་ཞེན་
ཆེ་དགོས་པ་འདྲ་མོད། དོན་དུ་ནི་གཏན་ནས་དེ་ལྟ་བུ་ཞིག་མ་ཡིན་ཏེ།
དཔེར་ན། ད་ལྟའི་སཱི་ཀེ་ལཱན་དང་སུའེ་ཏེན་གྱི་མི་དམངས་ཆེས་མང་པོ་ཞིག་
ཚུལ་མིན་བྱུང་རྒྱལ་དུ་སྨྲ་བ་ལ་རྨོངས་དད་བྱེད་ཅིང་། དེའི་ཐད་ཧྥ་རན་སེའི་
མིའི་སྤྱང་གྲུང་ཚོར་སྐྱེན་ལ་མི་དོད་པའི་ཧེ་བག་ཆེའོ། །དེ་བས་ན། སཱི་ཀེ་ལཱན་
དང་སུའེ་ཏེན་ནི་ཤེས་རིག་གི་དཔལ་དང་མི་ལྡན་ལ་ཧྥ་རན་སེར་ལྡན་ཞེས་མི་
བཤད་ཐབས་མེད་དུ་གྱུར། འོན་ཏེ་ཧྥ་རན་སེས་གནམ་བདག་ཆོས་ལུགས་
རྙིང་མར་དད་ལ། སཱི་ཀེ་ལཱན་དང་སུའེ་ཏེན་གྱིས་གསར་མར་མི་ཕྱེད་པའི་དད་
མོས་བྱེད་སྐབས། གནས་ཚུལ་དེ་འདྲར་གཞིར་བྱས་ནས་གཞིགས་ན། ཧྥ་
རན་སེས་གལ་སྲིད་གནམ་བདག་ཆོས་ལུགས་ཀྱི་ཞན་ཆ་རྣམས་བསྐྱུར་ནས་མི་
དམངས་ཀྱི་དར་སྲོལ་དང་མཐུན་པར་མ་བྱས་ན། ཧྥ་རན་སེའི་མི་རྣམས་ཀྱིས་
ཆོས་ལུགས་དེ་རིང་དུ་དོར་ཞིང་རྩིས་མཐོང་འཇོག་མི་སྲིད། གསར་མའི་་་
དབང་དུ་བཏང་ནའང་སཱི་ཀེ་ལཱན་དང་སུའེ་ཏེན་དུ་ངེས་པར་དེ་ལ་བླང་དོར་
བྱས་ནས་མི་དམངས་ཀྱི་གླེན་མཁྲེགས་ཀྱི་གནས་ཚུལ་དང་བསྟུན་དགོས།
དེར་བལྟས་ན་ཆོས་ལུགས་ནི་མཐར་གཏུགས་ཤེས་རིག་གི་ཚད་དང་བསྟུན་ནས་
དེའི་རྣམ་པ་འགྱུར་བཞིན་པ་གསལ་བོར་མཐོང་ཐུབ།
འཇར་པན་ཡང་དེ་བཞིན་སྟེ། དཔེར་ན། སྔར་གྱི་ཧྲན་ཧྥོ་ཆོས་
ལུགས་དང་ཐེན་ཐེ་ཀྲིན་ཡན་ཙོང་གཉིས་ཀྱིས་ཀྱང་སྨྲ་བསམ་བརྗོད་མེད་ཀྱི་ལྟ་བ་
ཆེད་སྤེལ་གྱིས་མི་རྣམས་ཀྱི་སེམས་བྲིད་འགུག་བྱས་པས། གནའ་བོའི་མི་་་
དམངས་རྣམས་ཀྱིས་དེ་ལ་རྨོངས་དད་བྱེད་མྱོང་ཞིང་། དེ་ཕྱིས་ཨིས་ཁོའུ་ཟེར་
བའི་གྲུབ་མཐའ་དར་རྗེས། སྨྲ་བསམ་བརྗོད་མེད་ཀྱི་སྐོར་གླེང་མཁན་རང་
ཤུགས་ཀྱིས་ཇེ་ཉུང་དུ་སོང་། ཨིས་ཁོའུའི་གྲུབ་མཐའ་ནི་རང་གི་བབ་བསྟུན་
སྟབས་བདེའི་ཁྱད་ཆོས་ལྡན་སྟབས། དུས་རབས་དེ་གའི་ཤེས་རིག་དང་་་་
འཚམ་པར་གྱུར་པས་གྲུབ་མཐའ་གཞན་དག་ཟིལ་གྱིས་གནོན་ཐུབ་པར་གྱུར།
འདིར་བལྟས་ན་འཛམ་གླིང་སྟེང་གི་ཤེས་རིག་གལ་ཏེ་རིམ་གིས་གོང་
སོང་ན། ཆོས་ལུགས་ཀྱང་ངེས་པར་རང་དོན་ལ་མི་བལྟ་བར་གོ་སླའི་ཕྱོགས་སུ་
ཆས་ཏེ་རིམ་གྱིས་གནས་ལུགས་དང་མཐུན་པར་འགྱུར། གལ་སྲིད་དགེ་བའི་
བཤེས་གཉེན་ཧོང་ཧྥ་ལགས་ད་ལྟའི་དུས་སུ་སླར་འཁྲུངས་ཏེ། སྔར་གྱི་སྨྲ་
བསམ་བརྗོད་མེད་ཀྱི་ལྟབ་བསྒྲགས་ན། མའེ་ཡའེ་ཅིའི་ལོ་རབས་ཀྱི་མི་རྣམས་
ངེས་པར་དེ་ལ་དད་མཁན་ཧ་ཅང་ཉུང་སྲིད།། དེར་བརྟེན། ད་ལྟའི་མི་་
དམངས་ནི་ད་ལྟའི་ཆོས་ལུགས་དང་འོས་ཤིང་འཚམ་སྟེ། ཆོས་ལུགས་ཀྱིས་མི་
དམངས་ཀྱི་རེ་བ་བསྐངས་ཤིང་མི་དམངས་ཀྱང་ཆོས་ལུགས་ལ་དད་འདུན་ཆེ་
བས། གཉིས་ཀ་ཕན་ཚུན་འགྲིག་མཐུན་དུ་གནས་སོ། གལ་ཏེ་ཕྱིས་སུ་་་
འཇར་པན་གྱི་ཤེས་རིག་རིམ་གྱིས་སྔར་བས་གོང་དུ་འཕེལ་ན། ད་ལྟའི་ཨིས་
ཁོའུའི་གྲུབ་མཐའ་ཡང་སྐྱོན་ཅན་དུ་མཐོང་སྟེ་དོར་ཞིང་། ངེས་པར་དུ་ཨིས་
ཁོའུའི་གྲུབ་མཐའ་གཞན་ཞིག་འབྱུང་བ་སྨོས་མ་དགོས། མདོར་བསྡུས་ནས་
བཤད་ན།། ཆོས་ལུགས་ཀྱི་དོན་ལ་སེམས་ཁྲལ་ཆེར་བྱེད་མི་དགོས་ཏེ།
དཔྱོད་ལྡན་ཚོས་སྟོབས་ཤུགས་ཕུད་པ་དང་། སྲིད་གཞུང་གིས་དབང་ཆ་ཇི་
ལྟར་བཀོལ་ནའང་བཅོས་ཐབས་མེད་པས། ཐབས་མཆོག་ནི་རང་ཤུགས་ཀྱི་
གོང་འཕེལ་ལྟར་བྱས་ན་ལེགས། དེ་ལྟ་བས་ན། གཞུང་མང་བརྩམས་ཏེ་
ཆོས་ལུགས་ཀྱི་བཟང་ངན་བཤད་འདོད་པའམ། ཡང་ན་རྩ་ཁྲིམས་གཏན་
འབེབས་བྱས་ནས་དེར་བདག་དམ་བྱེད་འདོད་མཁན་གྱི་མི་ནི་གནམ་འོག་གི་
བླུན་པོ་མཐར་ཐུག་རེད་ཙེ་ན་འོས་སོ། །
ཀུན་སྤྱོད་ལེགས་པའི་མིས་བྱ་བ་བཟང་བོ་བསྒྲུབས་པའི་ངེས་པ་མེད་ལ།
ཀུན་སྤྱོད་མི་བཟང་བའི་མིས་ཀྱང་བྱ་བ་ངན་པ་ལས་པའི་ངེས་པའང་མེད་དེ།
གནའ་བོའི་ནུབ་གླིང་རྒྱལ་ཁབ་སོ་སོའི་ལོ་རྒྱུས་ཀྱི་ཁྲོད་ནས་ཆོས་ལུགས་ཀྱི་འཐབ་
འཁྲུག་བྱུང་བའི་མཚན་གཞི་མང་པོ་མཐོང་ནུས། དེ་ཕྱིས་རྒྱལ་ཁབ་སོ་སོའི་
ཤེས་རིག་གི་ཆུ་ཚད་ཇེ་མཐོར་སོང་བས། ཕྱི་རོལ་བ་གསོད་པའི་དོན་རྐྱེན་བྱུང་
མ་མྱོང་། དེ་ནི་གནའ་དེང་གི་ཆོས་ལུགས་ལ་ཁྱད་ཡོད་པས་ག་ལ་ཡིན་ཏེ།
ཤེས་རིག་གི་ཆུ་ཚད་མཐོ་དམན་ལ་ཐུག་འདུག་པ་རེད། ཡེ་ཤུའི་ཆོས་ལུགས་
གཅིག་པུ་ལ་མཚོན་ན། ༨.གནའ་དུས་ཆོས་ལུགས་འདིའི་ཆེད་མི་གསོད་ལ།
ད་ལྟ་ཆོས་ལུགས་དེ་བེད་སྤྱད་དེ་མི་རྣམས་སྐྱོབ་པར་བྱེད། དེ་གནད་གང་ལ་
ཐུག་ཅེ་ན། དོན་དུ་ནི་མིའི་བློ་གྲོས་རྒྱས་མ་རྒྱས་ལ་ཐུག་འདུག་ལ། དེ་ལྟ་
བས་ན་བློ་གྲོས་ཀྱིས་ཀུན་སྤྱོད་ལ་གཟི་མདངས་རྒྱས་པར་བྱེད་ཐུབ་པ་མ་ཟད།
ད་རུང་ཀུན་སྤྱོད་སྲུང་གཉེར་བྱེད་ཅིང་སྡིག་ཉེས་ཐམས་ཅད་འཇོམས་པར་བྱེད་
ཐུབ་བོ། །
གོང་དུ་བཤད་པ་སྤྱིའི་དོན་བསྡུས་ན། ཀུན་སྤྱོད་ནི་རང་ཉིད་ཀྱི་སྤྱོད་
སྟངས་ཙམ་སྟེ། དེའི་ཕན་ནུས་ཁྱབ་པའི་ཁོངས་ཀྱང་ཀུ་དོག་ལ། བློ་གྲོས་ནི་
ཁྱབ་གདལ་མྱུར་ཞིང་ཁྱབ་ཁོངས་ཀྱང་ཧ་ཅང་རྒྱ་ཆེ། ཀུན་སྤྱོད་ཚད་ལྡན་གྱི་
མགོ་བཟུང་ཉིད་ནས་བརྟན་ཆགས་སུ་གྱུར་ཅིང་སླར་གོང་དུ་འཕེལ་མི་ནུས།
འོན་ཏེ་བློ་གྲོས་ཀྱི་ནུས་པ་ཉིན་རེ་བཞིན་གོང་འཕེལ་འགྲོ་ངེས་པ་དང་། ཀུན་
སྤྱོད་ནི་མངོན་གྱུར་གྱི་ཐབས་ལ་བརྟེན་ནས་མི་རྣམས་ལ་བསླབ་བྱ་གཏོང་མི་ཐུབ།
ཀུན་སྤྱོད་ལེགས་མིན་ནི་རང་ཉིད་ཀྱི་འབད་བརྩོན་ལ་ཐུག་འདུག བློ་གྲོས་ནི་
དེ་ལས་ལྡོག་སྟེ་ཚོད་ལྟ་སྣ་ཚོགས་ཀྱི་ཐབས་ལ་བརྟེན་ནས་མིའི་བློ་རིག་གསལ་
མིན་གྱི་དབྱེ་བ་འབྱེད་ཆོག ཀུན་སྤྱོད་ལ་གློ་བུར་བའི་འགྱུར་བ་ཆེ་ཞིང་། བློ་
གྲོས་ནི་ཁོང་དུ་ཆུད་ཕྱིན་སླར་ཉམས་འགྲིབ་ཡོད་མི་སྲིད། སྤྱོད་ཡོན་ངེས་པར་
ཕན་ཚུན་བརྟེན་ན་ད་གཟོད་ནུས་པ་འདོན་ཐུབ། ཀུན་སྤྱོད་ཀྱི་བརྒྱུད་ཚུལ་ལ་
མངོན་གྱུར་གྱི་ཐབས་མེད་ཅིང་བསླབ་གཞི་བཏོན་པའི་ཁོངས་ཀྱང་གཉེན་ཉེ་
གྲོགས་བཤེས་ཀྱི་བར་ཙམ་ཡིན་མོད། ཡུལ་སྲོལ་དུ་གྱུར་པའི་ཁྱབ་ཤིན་ཏུ་་
ཆེའོ། །མི་ཞིག་གི་དབང་དུ་བཏང་ན། གལ་ཏེ་གནོད་འཚེ་བྱེད་འདོད་ཡིད་
ལ་བཅངས་ཚེ་རང་ཉིད་ཀྱི་ཀུན་སྤྱོད་ལ་གསོ་སྦྱོང་མ་བྱས་ན་རུང་ངམ་ཞེ་ན།
སྤྱིར་མཚན་སྙན་ཁེ་ཕན་མི་གཉེར་བ་ནི་འགྲོ་བ་མིའི་རིགས་ལ་གཉུག་མར་གནས་
པའི་ངེས་ལྡན་གྱི་ཀུན་སྤྱོད་ཡིན་ནོ། །རང་ཉིད་ལ་ངན་སེམས་སྐྱེ་བའི་སྒོ་འགོག
པའི་ཕྱིར་དུ་ངེས་པར་དུ་དཔའ་བོས་དགྲ་ལ་འཐབ་པ་དང་། རྒྱལ་བོ་གཏུམ་
པོས་མི་དམངས་འགོག་གནོན་བྱེད་པ་བཞིན་འབད་པས་བསྲུང་བར་བྱ་དགོས་
པ་དང་། བཟང་བོའི་ལས་སྒྲུབ་པ་ལ་ནོར་སྲེད་ཅན་ནོཪ་ལ་ཆོག་ཤེས་མི་་
བསྟེན་པ་བཞིན་དགོས། དེ་ལྟར་བྱས་ན་རང་ཉིད་ཀྱི་བློ་སྦྱོང་ནུས་ལ་ཁྱིམ་མི་
ཡང་དེའི་ཕྱོགས་སུ་འགྱུར་ཐུབ། གལ་ཏེ་ཤེད་ཤུགས་ཅུང་ཟད་ལྷག་ན་ད་རུང་
དེ་ལས་རྒྱ་ཆེར་བསྐྱེད་དེ། མི་མང་ཀུན་སྤྱོད་ཀྱི་སྒོའི་ནང་དུ་འཁྲིད་པར་བགྱིས་
ནས་ཀུན་སྤྱོད་ཀྱི་ཁོངས་ཇེ་ཆེར་གཏོང་དགོས། ཀུན་སྤྱོད་ནི་འགྲོ་བ་མིའི་
རིགས་ཀྱི་ལྷན་སྐྱེས་ཀྱི་ལས་འགན་དུ་མ་ཟད། ཤེས་རིག་གོང་སྤེལ་གྱི་ཕན་ནུས་
རྒྱ་ཆེན་དང་ལྡན་པ་ཞིག་རེད། དེ་བས་ན་འཇིག་རྟེན་སྟེང་གི་ཆོས་སྤེལ་མཁན་
ཚོས་དགེ་བསྐུལ་ལུགས་བཤད་བྱེད་པ་ནི་ངོ་མས་བྱ་བ་ལེགས་པ་ཞིག་གོ། ཡིན་
ནའང་། ཀུན་སྤྱོད་ཀྱིས་གཡོར་ས་བགྱིས་ནས་གནམ་འོག་གི་མིའི་སེམས་བསླུ་
བྲིད་དང་། ཐ་ན་ཀུན་སྤྱོད་ཀྱི་སློབ་གསོའི་ཁྲོད་དུ་གྲུབ་མཐའ་ཕྱེས་ཏེ་འཛམ་
གླིང་གི་ཆོས་ལུགས་ཀྱི་དབང་ཆ་སྒེར་འཛིན་བྱེད་པ་མ་ཟད། བློ་གྲོས་ཀྱི་མངའ་
ཁོངས་ལ་བཙན་རྒོལ་གྱིས་འགྲོ་བ་མིའི་རིགས་ཀྱི་ཁྱད་དུ་འཕགས་པའི་ལས་་
འགན་ཀུན་སྤྱོད་ཀྱི་སློབ་གསོ་གཅིག་པུའི་ཕྱོགས་སུ་སྡུད་པར་འདོད་པ་དང་།
དེ་འདྲའི་འཆིང་རྒྱས་མི་རྣམས་ཀྱི་བསམ་བློ་བཅིངས་ནས་རང་དབང་ལ་བཀག་
འགོག་བྱས་ཏེ་མི་རྣམས་ནུས་མེད་རྨོངས་པའི་ཡུལ་དུ་གྱར་ཞིང༌། ཤེས་རིག་ངོ་
མ་ལྗིད་ཀྱིས་གསོད་པ་ནི་ཁོ་བོས་དགག་རྒོལ་བྱེད་ཡུལ་གཙོ་བོ་ཡིན་ནོ། །གཞན་
དབང་དུ་གྱུར་པའི་སྒེར་གྱི་ཀུན་སྤྱོད་ཀྱིས་འཛམ་གླིང་གི་ཤེས་རིག་ལ་བསྐུལ་
འདེད་བྱེད་ཅིང་། འགྲོ་བ་མིའི་རིགས་ལ་བདེ་སྐྱིད་བསྐྲུན་པ་ནི་སྟེས་དབང་
གིས་བྱུང་བའི་བྱ་བ་ལེགས་ཤོས་ཙམ་དུ་ཟད། སྒེར་གྱི་ཀུན་སྤྱོད་སྦྱོང་བ་ནི་
སྤྱིར་རང་ཉིད་ཀྱི་ཆེད་དུ་ཡིན་ལ། གལ་ཏེ་མི་གཞན་གྱི་ཆེད་དུ་རྒྱུད་སྦྱོང་བ་
ཡིན་ན། དེ་ནི་ཀུན་སྤྱོད་མཁན་པོ་དག་སུན་སྣང་སྐྱེས་པའི་སྐྱེས་བུ་དམ་པ་
རྫུས་མར་འགྱུར་རོ། །དེར་བརྟེན། ཀུན་སྤྱོད་ཀྱི་ངོ་བོ་ནི་རྒྱུད་སྦྱོང་བ་ལ་ཐུག་
ཅིང་། དེ་ལྟར་རྒྱུད་སྦྱོང་བས་ཤེས་རིག་ལ་ཕན་པ་ནི་གློ་བུར་དུ་བྱུང་བའི་བྱ་བ་
ལེགས་པོ་ཞིག་རེད། གློ་བུར་དུ་བྱུང་བའི་ཆོས་ལ་བརྟེན་ནས་འཇིག་རྟེན་་
གཅིག་བཀོད་བསྒྲིགས་པར་འདོད་པ་ནི་ནོར་འཁྲུལ་ཆེན་པོ་རེད་ཅེ་ན་ཆོག
མི་ཡུལ་དུ་གནས་དགོས་ན་རྒྱུད་སྦྱོང་ཙམ་གྱིས་ཡིད་ཚིམ་ག་ལ་རུང་སྟེ། སྐྱེས་
བུ་དམ་པ་ཞིག་ཡིན་ནའང་ཉིན་རེར་ཟས་གོས་མེད་མི་རུང་སྟབས་དེ་དག་གང་
ནས་འོང་ངམ། ལྷའི་བྱམས་བརྩེ་ཆེ་ནའང་། གྱོན་གོས་རི་ལས་མི་སྐྱེ་ལ།
ཟ་མའང་གནམ་ནས་ལྷུང་བ་ཞིག་ག་ལ་ཡིན། ད་ལྟ་འཛམ་གླིང་སྟེང་གི་ཤེས་
རིག་མུ་མཐུད་དུ་གོང་འཕེལ་དུ་འགྲོ་བཞིན་ཡོད་པས། དེ་ལའང་ཟས་གོས་
ཙམ་མ་ཡིན་པར་ད་རུང་རླངས་སྤྲུལ་འཕྲུལ་འཁོར་དང་གློག་འཕྲིན་སྲིད་བཀའ་
ཉོ་ཚོང་གི་བཟང་ཆ་སོགས་ཡོད། འདི་དག་ཐམས་ཅད་བློ་གྲོས་ལ་རག་མ་ལས་
པ་མེད་ཅིང་། མིའི་ཐོབ་ཐང་འདྲ་མཉམ་གྱི་གནས་ལུགས་གཞིར་བྱས་ན།
རྩ་བ་ནས་དཀའ་ལས་སྐྱ་བས་བརྒྱབ་ནས་ལོངས་སྤྱོད་གཟར་བུས་བྱེད་པའི་ཚུལ་
ངེས་པར་ཡོད་མི་རུང་ངོ་། །གལ་ཏེ་སྤྱོད་ལྡན་གྱི་སྐྱེས་བུས་སྐྱོགས་ལྟར་ཟས་མི་
བཟའ་ན་སླ་ཡང་། གལ་སྲིད་དེ་ལྟ་མ་ཡིན་པར་ཟས་གོས་དང༌། རླངས་སྒུལ་
འཕྲུལ་འཁོར་སོགས་ལོངས་སུ་སྤྱོད་འདོད་ན། ངེས་པར་འགན་ངེས་ཅན
ཞིག་འཁུར་དགོས། ཕྱིའི་ཟང་ཟིང་གི་ཆ་རྐྱེན་གྱི་ཚིམས་ཤིང་། སྒེར་གྱི་ཀུན་
སྤྱོད་ལེགས་པར་སྦྱོང་ཟིན་ནའང་ད་ལྟའི་གནས་སྐབས་ཀྱི་བདེ་ཐབས་ཙམ་ལ་
ཆོག་ཤེས་བསྟེན་མི་འོས། ཡིད་ཚིམ་པ་དང་རྒྱུད་ལེགས་པར་སྦྱོང་བ་ནི་ཉེ་སྔོན
གྱི་ཤེས་རིག་གི་གནས་ཚུལ་ལ་ལྟོས་ནས་བཤད་པ་སྟེ། ད་རུང་མཐར་ཐུག་མེད་
པ་མངོན་པར་གསལ་ལོ། །མིའི་བསམ་བློའི་གོང་འཕེལ་ནི་ཐུག་པ་མེད་ཅིང་།
རྒྱུད་སྦྱོང་ཐབས་ལ་ཆོས་ཉིད་ལྡན་སྟབས། བསམ་བློ་ཚད་མེད་ཀྱིས་བརྟན་
ཆགས་ཀྱི་གནས་ལུགས་ལ་ཞིབ་འཇུག་སྟེ། མཐར་གནམ་སའི་བར་གྱི་ཆོས་
ཐམས་ཅད་ལ་མངོན་ལྐོག་མ་ཕྱེ་བར་ཚང་མ་མིའི་བསམ་བློའི་ནང་འདུ་ཐུབ་ངེས་
རེད། གལ་སྲིད་དེ་འདྲའི་ཚད་མཐོར་ཕྱིན་ཚེ་སྤྱོད་ཡོན་གྱི་དབྱེ་མཚམས་ལ་ད་
དུང་གྲོས་བསྡུར་བྱེད་རིན་ཅི་ཞིག་ཡོད། དེ་ནི་ངོ་མ་ལྷ་མི་དུས་མཉམ་དུ་་
གནས་པའི་ཚད་ཡིན་ལ། ཕྱིས་འབྱུང་རྣམས་ཉིན་ཞིག་དེ་འདྲའི་ཚད་དུ་་་
བསླེབ་སྲིད་དོ། །

ལེའུ་བདུན་པ། བློ་གྲོས་དང་ཀུན་སྤྱོད་ཀྱི་ཡུལ་དུས་ཀྱི་རང་བཞིན་བཤད་པ།

ཆོས་རྣམས་ཀྱི་ཐོབ་ཤོར་ཕན་གནོད་གྲོས་བསྡུར་བྱེད་པའི་དུས་སུ།
ངེས་པར་དུ་དེའི་དུས་ཀྱི་རང་བཞིན(དུས་རབས)དང་ཡུལ་གྱི་རང་བཞིན
(གནས་ཡུལ)ལ་འདང་རྒྱག་དགོས་ཤིང༌། རླངས་འཁོར་སྐམ་སར་འཚམ་པ་
ལས་རྒྱ་མཚོར་མིན་ལ། གནའ་བོའི་དུས་རབས་སུ་འོས་འཚམ་གྱི་དངོས་ཆས་
ད་ལྟ་མི་བཀོལ་བ་ལྟ་བུ་རེད། དེ་ལས་ལྡོག་སྟེ་ད་ལྟ་ཆེས་ལེགས་པར་འདོད་
པའི་ཡོ་བྱད་ཀྱི་ནང་ན་ཆེས་མང་པོ་ཞིག་གནའ་བོའི་དུས་རབས་སུ་འཚམ་ག་ལ་
སྲིད། གལ་ཏེ་དུས་དང་ཡུལ་ལ་བྲལ་ན་ཆོས་གང་ཞིག་ཡིན་ཀྱང་ཚང་མ་ཕན་
ཞེ་ན་ཆོག་ལ། མི་ཕན་ཞེ་ནའང་མི་རུང་བ་མེད། དེ་བས་ན། ཆོས་རྣམས་
ཀྱི་ཐོབ་ཤོར་ཕན་གནོད་གྲོས་གླེང་བཤད་པ་ནི་དོན་གྱིས་ཆོས་རྣམས་ཡུལ་དུས་
དང་མཐུན་མིན་དཔྱད་གཞིགས་བྱས་པ་རེད། གལ་ཏེ་ཡུལ་དུས་དང་འཚམ་
ཚེ། ཆོས་གང་ཞིག་ཡིན་ཀྱང་དེ་ཐོབ་ཤོར་གྱི་གནད་དོན་ལས་ཐར་བ་དང་།
སྔོན་གནའ་བོའི་དུས་མེ་མདའ་གསར་གཏོད་བྱས་པ་གནའ་དུས་ཀྱི་གཡུལ་་་
འཐབ་ལ་སྤྱོད་པ་ལས་མའེ་ཡའེ་ཅིའི་དུས་སུ་མི་བཀོལ། ཐའོ་ཁེའོའི(ཏིང་
ཅིན) མིའི་འཐེན་ཤིང་རྟ་ཐའོ་ཁེའོ་ནས་བཀོལ་ན་འོས་ཤིང་འཚམ་ནའང་།
ལོན་ཏོན་དང་ཕ་རི་སིར་བཀོལ་སྤྱོད་མི་བགྱིད། འཐབ་འཁྲུག་སྤྱི་བྱ་བ་ངན་པ
ཞིག་ཡིན་ནའང་དགྲ་བོར་ནི་མི་འཐབ་ཐབས་མེད་རེད། མི་གསོད་པ་ནི་མི་
ཆོས་དང་འགལ་ཡང་གཡུལ་འཐབ་ཀྱི་ཚེ་མི་གསོད་ཐབས་མེད། རྒྱལ་བོའི་
སྒེར་གཅོད་ཀྱི་གཏུམ་དྲག་ཆབ་སྲིད་ནི་ཁྲེལ་མེད་ཅིག་ཡིན་ནའང་། པེ་ཏཱ་གོང་
མ་ཆེན་པོའི་ཕྱག་རྗེས་ལ་གཤེ་གཤེ་གཏོང་ག་ལ་འོས། དཔོན་བློན་གྱི་རྣམ་
དཀར་ལྷག་བསམ་གྱི་སྤྱོད་པ་བསྔགས་འོས་སུ་བཤད་མ་དགོས་ནའང་། དེ་རྒྱུ་
མཚན་དུ་བྱས་ནས་གོང་མ་མེད་པའི་ཨ་མེ་རི་ཁ་ཀླ་ཀློར་འདོད་མི་རུང་སྟེ། དེ་
ནི་ཡུལ་དུས་མི་འདྲ་བའི་རྐྱེན་ལས་བྱུང་བ་ཡིན་ལ། མདོར་ན། གནམ་འོག་
ན་ཆོས་ཐམས་ཅད་ལ་མཐུན་པའི་གནས་ལུགས་ཤིག་མེད་པས། དུས་དང་
ཡུལ་ལ་བསྟུན་ནས་གཟིགས་རྟོག་བྱེད་དགོས་སོ། །
ཡུལ་དུས་ལ་གཟིགས་རྟོག་བྱེད་རྒྱུ་ནི་ཆེས་དཀའ་བའི་བྱ་བ་ཞིག་ཡིན་ཏེ།
གནའ་ནས་བཟུང་ལོ་རྒྱུས་སྟེང་ཕམ་ཉེས་ཁུར་བ་ཐམས་ཅད་ཡུལ་དང་དུས་་
འཆུགས་པར་བརྟེན་ནས་བྱུང་བ་དང༌། ཕྱག་རིས་ཆེ་བ་དེ་དག་ཀྱང་ཡུལ་དུས་
དང་མཐུན་པར་བགྱིད་ཤེས་པ་ཏག་ཏག་རེད། འོ་ན། ཅིའི་ཕྱིར་ཡུལ་དང་
དུས་ལ་གཟིགས་རྟོག་བྱེད་དཀའ་ཞེ་ན། ཡུལ་གྱི་དབང་དུ་བཏང་ན་འདྲ་ས་
ཆེས་མང་བ་དང་། དུས་ལའང་སྔ་གཞུག་མྱུར་བུལ་གྱི་ཁྱད་པར་ཆེ་བའི་རྐྱེན་
གྱིས་ཡིན་ཞིང་། དེ་བས་ན་ངེས་པར་ཡུལ་འདེམས་ཤིང་དུས་ཀྱི་གོ་སྐབས
འཆུག་མི་རུང་ངོ་། །
ལེའུ་གོང་མའི་ནང་བློ་གྲོས་དང་ཀུན་སྤྱོད་ཀྱི་ཁྱད་པར་དང་དེའི་ཕན་ནུས་
མི་འདྲ་ཚུལ་གླེང་ཞིང་། འདིར་ནི་བློ་གྲོས་དང་ཀུན་སྤྱོད་ཀྱི་ཡུལ་དུས་ཀྱི་རང་
བཞིན་ལ་གྲོས་མོལ་བྱེད་ངེས་ཡིན། དང་ཐོག་འཇིག་རྟེན་ཆགས་ཏེ་ཀླ་ཀློའི་
དུས་རབས་དང་བྲལ་ནས་ཅང་མ་འགྱང་བའི་དུས་སུ། འགྲོ་བ་མིའི་རིགས་ཀྱི་
བློ་གྲོས་རྒྱས་མེད་སྟབས། བིས་པ་ལྟར་སེམས་ཁོང་དུ་འཇིགས་སྐྲག་དང་་་
དགའ་སྣང་གི་འགྱུར་བ་ལས་གཞན་ཅི་ཡང་མེད་ལ། ས་གཡོམ་གནམ་ལྕགས་
ཆར་རླུང་མེ་ཆུའི་འཇིགས་པར་སྔངས་ཤིང་། མུ་གེ་བཙའ་ཐན་སད་སེར་རི་
ཀླུང་སོགས་གནས་བབ་དེར་མིའི་རྟོགས་མི་ནུས་པའི་ལྐོག་གྱུར་ཐམས་ཅད་ལ་
རང་བྱུང་གི་གནོད་འཚེ་ཞེས་འཇིགས་པར་བྱེད། གལ་ཏེ་དེ་འདྲའི་རང་བྱུང་
གི་གནོད་འཚེ་མ་བསླེབ་པའམ། བསླེབས་ནའང་མྱུར་གྱིས་ཡལ་བ་ལ་གནམ་
རྒན་མས་སྲུང་བ་རེད་ཟེར། དཔེར་ན། ཐན་པ་ཡུན་རིང་བྱུང་རྗེས་ཆར་ཆུ་
དང་འཕྲད་པ་དང་། བཀྲེས་སྐོམ་གྱིས་མནར་ཕྱིན་བཟའ་བཏུང་དང་འཕྲད་
པ་ལྟར་སྤྲོ་སྣང་ཆེན་པོ་འབྱུང༌། རང་བྱུང་གི་གནོད་འཚེ་དང་སྟབས་ལེགས་ཀྱི་
འགྲོ་འོང་ནི་མི་དམངས་ལ་མཚོན་ན་ཅི་ཡིན་ཆ་མ་འཚལ་བས་ཐམས་ཅད་གློ་
བུར་བར་འདོད་ཅིང་དེ་བཅོས་ཐབས་ལ་འབད་མཁན་གཏན་ནས་མ་བྱུང་།
དེ་བས་ན་གལ་ཏེ་དེ་འདྲའི་ཁེ་ཉེན་གང་ལ་ཐུག་ཀྱང་དེའི་འབྱུང་རྩ་ནི་རང་
ཤུགས་ཀྱིས་འགྲོ་བ་མིའི་རིགས་ལས་གཞན་པ་ཞིག་ལ་འདེད་པར་བགྱིད། དེ་
ནི་ལྷ་འདྲེའི་བསམ་བློ་འབྱུང་བའི་གཞི་རྩ་རེད། རྒྱུ་མཚན་དེར་བརྟེན།
གྱོང་གུད་ཆག་སྒོ་ཉམ་ང་སོགས་བྱ་ངན་རིགས་ཀྱི་ཁུངས་ལ་ནག་ཕྱོགས་ཀྱི་ལྷ་
དང་། དགེ་ལེགས་ཕུན་ཚོགས་ཀྱི་ཁུངས་ལ་དཀར་ཕྱོགས་ཀྱི་ལྷར་འདོད་དེ།
འཇིག་རྟེན་སྟེང་གི་ཆོས་ཡོད་དོ་ཅོག་ལྷ་འདྲེས་དབང་མ་བསྒྱུར་བ་མེད་པར་
འདོད་ལ། འཇར་པན་བས་ལྷ་འདྲེ་ཁྲི་བརྒྱད་བརྒྱར་བཤད་པའང་འདི་ལས་
མ་འདས་སོ། །དཀར་ཕྱོགས་སྐྱོང་བའི་ལྷར་བདེ་སྐྱིད་བསྩལ་བའི་སྨོན་འདུན་
དང་། ནག་ཕྱོགས་ཀྱི་ལྷར་གྱོང་གུད་ལས་ཐར་བའི་སྨོན་འདུན་ཞུས་ཀྱང་།
དེ་འདྲའི་སྨོན་འདུན་སྨོན་འདུན་ལྟར་འགྲུབ་མིན་ལྷ་འདྲེའི་སྟོབས་ཤུགས་ལ་
ཐུག་པ་ལས་མིའི་འདོད་མོས་ལ་ཐུག་མེད། དེ་འདྲའི་སྟོབས་ཤུགས་ལ་ལྷའི་
སྟོབས་ཤུགས་ཟེར། དེ་འདྲའི་སྟོབས་ཤུགས་བརྙེས་པའི་མཚམས་སྦྱོར་བྱེད་ལ་
སྨོན་ལམ་ཞེས་ཟེར་རོ། །
མི་རྣམས་འཇིགས་སྐྲག་གམ་སྤྲོ་སྣང་བརྟས་པའི་ཡུལ་ནི་རང་བྱུང་གནོད་
འཚེ་དང་རང་བྱུང་ལམ་འགྲོ་མ་ཟད། མིའི་དོན་གྱི་སྟེང་ནས་བཤད་ནའང་དེ་
ལྟར་ཡིན་ཏེ། སྐབས་བབ་དེའི་ཤེས་རིག་མ་དར་བའི་སྤྱི་ཚོགས་ཀྱི་ཁྲོད་སྟོབས་
ལྡན་གྱིས་གཉོམ་ཆུང་ལ་བཙན་གནོན་བྱས་ཀྱང་བདེན་པ་མཐའ་རྩོད་བྱེད་མི་
ཕོད་པས་དངངས་སྐྲག་གིས་ཞུམ་ཞུམ་པོར་སྡོད་དགོས་སྟབས། དེ་འདྲའི་
གནས་ཚུལ་ནི་ཕལ་ཆེར་རང་བྱུང་གི་གནོད་འཚེ་ལ་འཇིགས་པ་དང་གཉིས་སུ་མ་
མཆིས། དེར་བརྟེན། གཉོམ་ཆུང་གིས་སྟོབས་ལྡན་གཞན་ཞིག་གི་སྟོབས་ལ་
བརྟེན་ནས་བཙན་དྲག་ལ་རྒོལ་བར་བྱེད་པ་ལས་ཐབས་གཞན་མེད་ཅིང་། དེ་
འདྲའི་བརྟེན་པ་དང་ལེན་བྱེད་མཁན་ལ་ཚོ་དཔོན་ཟེར། ཚོ་དཔོན་ལ་སྟོབས་
ཤུགས་ཀྱི་ལྷོངས་སུ་སྤྱོད་ཡོན་ཡང་ཅུང་ཟད་ལྡན་པས་བཙན་ཤུགས་གཞན་ལ་
རྒོལ་ཏེ་ཉམ་ཆུང་སྲུང་སྐྱོང་བྱེད་པའི་ནུས་པ་ཡོད། དེ་ལྟར་སྲུང་སྐྱོང་བྱས་པ་
ཇི་ལྟར་ལེགས་ན་དེ་ལྟར་དེའི་སྙན་གྲགས་ཡིད་ཆེས་ཀྱི་ཚད་ཇེ་མཐོར་སོང་བས།
མཐར་དབང་ཆ་ཁྱད་དམིགས་ཅན་ཞིག་ལག་སོན་འབྱུང་བའམ། ཡང་ན་དེ་
འདྲའི་དབང་ཆ་རང་གི་བུ་རབས་ཚ་རྒྱུད་ལ་བརྒྱུད་རུང༌། འཛམ་གླིང་གི་རྒྱལ་
ཁབ་གང་ལ་བལྟས་ན་ཐོག་མའི་དུས་ནི་དེ་ལྟར་དུ་གནས་འདུག་གོ།
༤ཚོ་དཔོན་ལ་དབང་ཤུགས་ཐོབ་ནའང་ཀླ་ཀློའི་སྤྱོད་པ་རྒྱུན་མར་གནས་
པས། འདིའི་བཀོད་འདོམས་ནི་ཆེས་དཀའ་སྟེ། རྒྱུ་མཚན་གཏིང་ཟབ་་་
བསྟན་ན་མི་གོ་བ་མ་ཟད། ཕུགས་རིང་གི་ཕན་ཁེ་གཞིར་བཟུང་གིས་བློ་སྒོ་
འབྱེད་མི་ནུས་ལ། ཁ་ཕྱོགས་གཅིག་གྱུར་དང་མི་རིགས་ཀྱི་ཐུན་མོང་གི་ལམ་
ལུགས་རྒྱུན་འཁྱོངས་ཀྱི་ཆེད་དུ། མི་རྣམས་ལ་ཐོན་པའི་འཇིགས་སྐྲག་དང་
དགའ་སྣང་གི་སེམས་ཁམས་བེད་སྤྱད་དེ་གནས་སྐབས་ཀྱི་བདེ་སྡུག་དར་རྒུད་
སྟོན་པའི་ལམ་ལ་ཞུགས་དགོས་ཤིང་། དེ་ལ་ནི་རྒྱལ་བོའི་རྔམ་དྲིན་ཟེར།
ཕལ་ཆེར་དེ་གུས་ལུགས་ཀྱི་བཅའ་ཁྲིམས་གཏན་ལ་ཕབ་པར་བརྟེན་ནས་མི་་
དམངས་ཀྱི་རྒྱུད་སྦྱོང་བར་བྱེད། དེ་འདྲའི་གུས་ལུགས་ཀྱིས་མི་དམངས་ཀྱི་
བསམ་བློར་དང་། དྲག་འདུལ་གྱིས་མི་དམངས་ཀྱི་སྟོབས་ཤུགས་ལ་དབང་
བསྒྱུར་ནས། མང་ཚོགས་རྣམས་རང་ཤུགས་ཀྱིས་རང་གནས་སུ་ཁ་ཁུ་སིམ་
པོར་གནས་ཤིང་། མི་བཟང་ལ་བསྟོད་བསྔགས་སྒོས་མི་དམངས་ཀྱི་སྤྲོ་སྣང་
འཕེལ་བ་དང་། མི་ངན་ལ་ཁྲིམས་གཅོད་ཀྱིས་མི་དམངས་ཀྱི་སྐྱི་གཡའ་བའི་
འཇིགས་སེམས་སེལ་བར་བྱེད་པ་སོགས་དེ་འདྲའི་རྔམ་ཟིལ་དང་བཀའ་དྲིན་
སྦྲགས་མར་སྤྱད་དེ། མི་དམངས་ཀྱིས་ཧ་ལམ་སྡུག་བསྔལ་མི་ཚོར་བ་ལྟ་བུར་
གྱུར། ཡིན་ནའང་། བསྟོད་བསྔགས་སམ་ཁྲིམས་གཅོད་གང་ཡིན་ཀྱང་ཚང་
མ་རྒྱལ་བོ་རང་ཉིད་ཀྱིས་ཐག་བཅད་པ་ཡིན་སྟབས། མི་དམངས་ནི་བཟང་
ངན་གང་ལ་ཐུག་ཀྱང་འཇིགས་སྐྲག་གམ་དགའ་སྤྲོ་སྐྱེ་བ་ཙམ་དུ་ཟད་དེ།
བཟང་ངན་གྱི་འབྱུང་གནས་གཏན་ནས་མི་ཤེས། དེ་ལྟར་རྒྱལ་ཁབ་གཅིག་གི་
རྒྱལ་བོ་ནི་བདེ་སྡུག་གི་སྲ་མདར་གྱུར་པས། མི་དམངས་ཀྱིས་ཀྱང་ངང་ངམ་
ཤུགས་ཀྱིས་རྒྱལ་བོ་ནི་མི་ཁྱད་དུ་འཕགས་པར་བཟུང་ནས་དད་གུས་ཀྱི་གནས་སུ་
བྱེད། མ་ཧཱ་ཙི་ནའི་ཡུལ་དུ་རྒྱལ་བོ་ལ་དད་གུས་ཀྱིས་གནམ་བསྐོས་སྲས་ཞེས་
འབོད། ཧ་ལམ་དེ་ནི་དེ་ལྟར་བྱུང་བ་ཡིན་ཚོད་རེད།
གལ་ཏེ་ད་ལྟའི་དེང་རབས་ཀྱི་མིའི་བསམ་བློ་གཞིར་བཞག་བྱས་ནས་གོང་
གླེང་དག་ལ་གཞིགས་ན། དེ་ནི་གནས་ལུགས་དང་ཆེས་མི་མཐུན་ལ། འོན་
ཏེ་དེ་ནི་དུས་བབ་ཀྱི་གནས་ཚུལ་དང་བསྟུན་ནས་བྱུང་སྟབས། ཁོ་ཚོར་འཁང་
ར་བརྩི་རྒྱུ་ག་ལ་ཡོད། དུས་སྐབས་དེའི་མིར་མཚོན་ན། རིགས་ལམ་མི་འགྲོ་
བ་མ་ཟད། རྩ་ཁྲིམས་གཏན་འབེབས་བྱས་ནས་ཐུན་མོང་གིས་བསྲུང་བའང་
དཀའ་བའི་གནས་སུ་མཆིས། དཔེར་ན། གནའ་བོའི་རྒྱལ་བོ་ཡའོ་ཧྲོན་གྱི་
དུས་སུ། གལ་ཏེ་དེང་རབས་ནུབ་གླིང་རྒྱལ་ཁབ་ཀྱི་ཁྲིམས་ལུགས་ལག་བསྟར་
བྱེད་འདོད་ཀྱང་། གནས་བབ་དེར་མི་གཅིག་གིས་ཀྱང་དེའི་དོན་སྙིང་རྟོགས་
མི་ཐུབ་པས་བརྩི་བསྲུང་བྱེད་མི་སྲིད། མི་དམངས་ཀྱིས་ཁྲིམས་མི་བསྲུང་བ་ནི་
ཁྲིམས་ལུགས་ལ་སྣང་ཆུང་བྱས་པས་མིན་ཏེ། ཁོ་ཚོར་ཁྲིམས་ལུགས་དེ་དག་གི་
དོན་སྙིང་རྟོགས་པའི་བློ་གྲོས་ཀྱི་ནོར་གྱིས་ཕོངས་པའི་རྐྱེན་གྱིས་རེད། གལ་ཏེ་
ཁོ་ཚོའི་གང་འདོད་བྱས་ན་བྱ་ངན་མང་པོ་བསྒྲུབས་ཏེ་སྤྱི་ཚོགས་ལ་གྱོང་གུད་
བཟོ་བ་སྨོས་མེད་ཡིན་སྟབས། སྐབས་དེར་ཚོ་དཔོན་ལ་བརྟེན་ནས་དུས་ཀྱི་
གནས་ཚུལ་ལ་དཔྱད་དེ་བྱམས་བརྩེས་སྤྲོ་སྣང་དང༌། རྔམ་ཟིལ་གྱིས་འཇིགས་
བསྐུལ་བྱེད་ཅིང༌། ཚོ་བ་གཅིག་པའི་མི་དམངས་རྣམས་ཁྱིམ་གཅིག་གི་གཅེན་
གཅུང་ལྟར་བལྟས་ཏེ་སྲུང་སྐྱོབ་དང་སེམས་ཁྲལ་བར་བྱེད ཚོ་དཔོན་གྱི་་
འགན་དབང་ཆེ་ཕྱོགས་ནས་འཕྲོག་བཅོམ་གནོད་རྐུའི་ཁྲིམས་གཅོད་དང་།
ཆུང་ཕྱོགས་ནས་རྒྱུན་ལྡན་གྱི་ཁྱིམ་དོན་སིལ་མ་ཚུན་ཆད་ལ་བདག་དམ་དགོས་
སྟབས། སྐབས་དེར་མཚོན་ན་ཡུལ་ཕྱོགས་ཁྱིམ་ཚང་གཅིག་པའམ་སློབ་ཁྲིད་
གཅིག་པ་ལྟ་བུར་མཚུངས་ཏེ། རྒྱལ་བོ་ནི་ཕ་མ་དང་དགེ་རྒན་དང་འདྲ་ལ།
རྒྱལ་བོའི་རྔམ་དྲིན་བསམ་གྱིས་མི་ཁྱབ་ཅིང་། མི་གཅིག་པུས་ཕ་མ། དགེ་
རྒན་དང་ལྷའི་འགན་དབང་གསུམ་ག་གཅིག་ལྕོགས་སུ་བཞེས་འདུག དེ་
འདྲའི་གནས་ཚུལ་འོག་རྒྱལ་བོ་ཇི་འདྲ་ཞིག་ཡིན་ཀྱང་མཁས་འཛངས་བྱམས་
ལྡན་གྱི་རྒྱལ་བོའི་མཚན་སྙན་ཐོབ་ངེས་ཤིང་། དེ་ལས་ལྡོག་སྟེ་རྩིང་བརླིང་གི་
དྲག་ཤུགས་ལ་བརྟེན་ཙམ་ལས་མི་ཤེས་པར་རྒྱལ་བོ་གཏུམ་པོ་ཟེར། དེ་འདྲའི་
ཀླ་ཀློའི་རྩིང་སྤྱོད་ཀྱི་ཆབ་སྲིད་འོག་འབངས་མིའི་སྲོག་ཀྱང་འཇིག་ཉེན་ཆེ་བར་
འདུག མདོར་ན། ཀླ་ཀློའི་དུས་རབས་སུ། མི་དང་མིའི་འབྲེལ་བ་ཡང་
རྔམ་དྲིན་གྱི་ཕྱོགས་གཉིས་ལས་མ་འདས། བཀའ་དྲིན་མིན་ཚེ་རྔམ་སྤྱོད་དང་།
བྱམས་བརྩེ་མིན་ན་འཕྲོག་བཅོམ་སྟེ། དེ་གཉིས་ཀྱི་ཧྲག་བར་ནས་བློ་གྲོས་ཀྱི་
གྲིབ་གཟུགས་དྲུངས་ནས་མཐོང་མི་ཐུབ་བོ། །གནའ་དཔེའི་ཁྲོད་དུ་ལམ་ལ་
གཉིས་ཏེ་བྱམས་པ་དང་མི་བྱམས་པར་འདུའོ་ཞེས་བཤད་པའང་དེའི་དོན་རེད།
དེ་འདྲའི་དར་སྲོལ་ཆབ་སྲིད་མ་ཟད་མི་རང་ཉིད་ཀྱི་སྤྱོད་པར་མཚོན་ནའང་
འགལ་བ་ལྟག་སྤྲོད་དུ་སོང་འདུག་པས་དབྱེ་མཚམས་ཧ་ཅང་གསལ། ཀྲུང་གོ་
དང་འཇར་པན་གྱི་དཔེ་རྙིང་གང་ལ་བལྟས་ཀྱང་འཇིག་རྟེན་མི་ཆོས་ཀྱི་འགྲོ་
ལུགས་ལ་ཀུན་སྤྱོད་ཚད་གཞིར་བཟུང་འདུག འདི་དག་ལ་གཞིགས་ན་བློ་སྒོ་
མ་ཕྱེ་བའི་ཀླ་ཀློའི་དུས་རབས་སུ་མིའི་བར་གྱི་འབྲེལ་བ་འཇོག་བྱེད་ནི་ཀུན་སྤྱོད་
ཡིན་པ་ལས་གཞན་དོད་ཐུབ་ཅི་ཡང་མེད་པ་གསལ་རྟོགས་ཐུབ།
འགྲོ་བ་མིའི་རིགས་ཀྱི་རིག་གནས་འཕེལ་རྒྱས་སུ་སོང་བ་དང་བསྟུན་བློ་
རིག་ཀྱང་མུ་མཐུད་དུ་ཇེ་གསལ་དུ་འགྲོ་ཞིང་། མིའི་སེམས་སུའང་དོགས་པ་སྣ་
ཚོགས་འབྱུང་བས། འཇིག་རྟེན་ཁམས་ཀྱི་ཆོས་གང་ཡིན་ཀྱང་རྒྱ་ཡན་དུ་མི་
གཏོང་བར་དེའི་ནུས་པ་མཐོང་ཐུབ་ལ་འབད་ཅིང་། གལ་ཏེ་ནུས་པ་མཐོང་ཚེ་
དེའི་འབྱུང་རྩ་གང་ཐུག་ལ་ཕུགས་འདེད་བྱེད། དེ་ལྟར་དོགས་པ་སྐྱེས་ཕྱིན་རྒྱུ་
རྐྱེན་ཇི་བཞིན་མ་ཤེས་ན། དེའི་ནུས་པའི་བཟང་ངན་གཞི་བྱས་ཏེ་ཐབས་ཇུས་
ཀྱི་སྒོས་བཟང་ཕྱོགས་གནོད་གཡོལ་བྱེད་དོ། །དེ་བས་ན། བློ་གྲོས་ཇི་ལྟར་
གོང་དུ་འཕེལ་ན་དེ་ལྟར་བློ་སྟོབས་རྒྱས་སྟབས། བློ་གྲོས་སྔར་བས་འཕེལ་ན་བློ་
སྟོབས་ཀྱང་ཐུག་མེད་དུ་འཕེལ་སྟེ། ད་ལྟ་ནུབ་གླིང་ཤེས་རིག་གི་བྱུང་འཕེལ་ལ་
ལྟོས་དང༌། གལ་ཏེ་དབང་པོ་ལྔས་མྱོང་ཚོཪ་ཐུབ་པའི་ཆོས་ཤིག་ཡིན་ཚེ།
དེའི་རང་བཞིན་ལ་ཞིབ་འཇུག་དང༌། དེའི་ཕན་ནུས་ཤེས་པར་བྱེད། དེ་
རྗེས་མུ་མཐུད་དུ་དེའི་ནུས་པའི་རྒྱུ་རྐྱེན་ལ་བརྟག་ཞིབ་བྱས་ཏེ། ཕན་ཏིལ་འབྲུ་
ཙམ་ཡོད་ཚེ་ངེས་པར་དུ་དང་དུ་ལེན་ལ། གནོད་ཏིལ་འབྲུ་ཙམ་ཡོད་ཚེ་སྤོང་
ཅི་ཐུབ་ལ་འབད། དེ་ལྟར་མིའི་ནུས་པས་ལྕོགས་ཚད་ལ་ཤེད་ཤུགས་འབྱིན་
སྲིད། མདོར་ན། འགྲོ་བ་མིའི་བློ་གྲོས་ཀྱིས་རང་བྱུང་ལས་རྒྱལ་ཟིན་ལ།
ཁད་ཀྱིས་རང་བྱུང་གི་མངའ་རིས་སུ་ཆས་ཏེ་ལྐོག་ཏུ་གྱུར་པའི་གྲུབ་ཚུལ་གྱི་་
གསང་རས་བརྟོལ་ནས། དེའི་འགུལ་སྐྱོད་ལ་ཚོད་འཛིན་སོགས་ཀྱིས་འགྲོ་བ་
མིར་ཞབས་ཏོག་ཞུ་ཞིང་། མཁས་མཛངས་ལྡན་ན་གནམ་འོག་ཏུ་འགྲན་ཟླ་
མེད་ཅེས་པའི་དོན་དེ་རེད། གལ་ཏེ་མིའི་ནུས་པས་རང་བྱུང་ཚོད་འཛིན་ཐུབ་
པ་མ་ཟད། རང་བྱུང་གིས་འགྲོ་བ་མིར་ཞབས་འདེགས་ཞུ་རུ་འཇུག་ཐུབ་ན།
དེ་ལ་སྔངས་པའི་རྐྱེན་གྱིས་དད་གུས་བྱེད་དགོས་དོན་མེད་ལ། སུ་ཞིག་རི་ཀླུང་
ལ་མཇལ་སྐོར་བྱེད་དམ། རི་ཀླུང་ཆུ་གཏེར་ཆར་རླུང་ཉི་ཟླ་སོགས་ནི་ཤེས་རིག་
གི་བྲན་གཡོག་ཏུ་འགྱུར་བ་ཙམ་དུ་ཟད་དོ། །
གལ་ཏེ་མིས་རང་བྱུང་ཁམས་ཀྱི་ཁ་ལོ་བསྒྱུར་ཏེ་རང་ཉིད་ཀྱི་བཀོད་་་་
འདོམས་ལ་ཉན་འཇུག་ཐུབ་ན། ཅིའི་ཕྱིར་གཞན་གྱིས་བགྱིས་པའི་སྟོབས་
ཤུགས་ཙམ་ལ་ཞུམ་ནས་དེའི་ཟེར་ཁར་ཉན་དགོས་སམ། འགྲོ་བ་མིའི་རིགས་
ཀྱི་བློ་རིག་རིམ་གྱིས་གོང་འཕེལ་དུ་འགྲོ་བཞིན་འདུག་པས། མི་དང་མིའི་་
འབྲེལ་བའི་ཕྱོགས་ལའང་དེའི་ཕན་ནུས་དང་འབྱུང་རྩར་བརྟག་དཔྱད་ཀྱི་མགོ་
བཟུང་ནས་རང་འགར་མི་བསྐྱུར། དེ་བས་ན་སྐྱེས་བུ་དམ་པའི་གསུང་ཡིན་
ཚད་ལ་ཡིད་རྟོན་དང་། གསུང་རབ་ཀྱི་གཞུང་དོན་ཐམས་ཅད་དོགས་མེད་
དང་ལེན་བྱེད་རིན་མེད་ཅིང་། ཡའོ་ཧྲོན་གྱི་སྲིད་སྐྱོང་ཚུལ་ཡིད་སྨོན་དང་།
བློན་འབངས་བློ་དཀཪ་གྱི་སྤྱོད་པའང་མིག་དཔེར་བྱེད་རིན་མེད་པར་ཤེས།
གནའ་མི་ནི་གནའ་བོའི་དུས་སུ་གནའ་བོའི་བྱ་བ་སྒྲུབ་པའི་མི་ཡིན་ལ། ང་ཚོ་
ནི་ད་ལྟའི་དུས་ཀྱི་དེང་རབས་ཀྱི་དོན་སྒྲུབ་མཁན་ཡིན་སྟབས། གནའ་དུས་ལ་
སློབ་སྦྱོང་བྱས་ཏེ་དེང་རབས་ལ་བཀོལ་དགོས་དོན་ཅི་ཡིན་ནམ། དེའི་རྒྱུ་་
མཚན་རྟོགས་ཚེ་རང་ཤུགས་ཀྱིས་ཁོག་རྒྱ་ཇེ་ཆེར་འགྲོ་ཞིང་། ཕལ་ཆེར་གནམ་
སའི་བར་ན་རང་སེམས་ཀྱི་རང་དབང་ལ་བར་བགེགས་ནུས་པའི་ཆོས་ཅི་ཡང་
མེད་པ་འདྲ། གལ་ཏེ་སེམས་ཀྱི་འཆིང་རྒྱ་གྲོལ་ཟིན་ན་ལུས་ཀྱི་འཆིང་རྒྱའི་སྡུག་
མྱོང་དགོས་དོན་ཅི། གལ་ཏེ་དྲག་ཤུགས་ཀྱི་དབང་གྲགས་ཉམས་ནས་བློ་རིག་
གིས་རིམ་གྱིས་ཟིལ་གྱིས་གནོན་ནུས་པར་གྱུར་ཚེ། དེ་གཉིས་དགྲ་ཟླར་ཁ་
གཏད་དུ་གྱུར་པ་མ་ཡིན་སྟབས། མི་དང་མིའི་བར་གྱི་འབྲེལ་བའི་སྟེང་ནངས་
ནུབ་བར་འབྱུང་བའི་བདེ་སྡུག་གི་གནས་ཚུལ་ཡང་ཇེ་ཉུང་དུ་སོང༌། དེ་ནས་
བཟུང་སྤྱི་ཚོགས་སྟེང་གལ་སྲིད་ཁྲིམས་འགལ་ལུགས་དཀྲུག་བགྱིད་མཁན་བྱུང་
ན་གནས་ལུགས་དང་རྒྱུ་མཚན་བཤད་དེ། ད་རུང་སྔར་བཞིན་མི་ཉན་ན་མང་
ཚོགས་ཀྱི་སྟོབས་ཤུགས་དང་སྦྲེལ་ནས་ཁྲིམས་འདོམས་བྱེད་པ་དང་། གལ་
སྲིད་གནས་ལུགས་ཀྱིས་དྲག་ཤུགས་འགོག་ཐུབ་ན། དེས་གཞི་བྱས་པའི་མིང་
བྱང་མཐོ་དམན་གྱི་འབྲེལ་བའང་མ་རྒོལ་རང་འཐོར་དུ་འགྲོའོ། །དེར་བརྟེན།
སྲིད་གཞུང་དུ་གྲགས་པ་དང༌། མི་དམངས་སུ་འབོད་པ་ཐམས་ཅད་མིང་བྱང་
དང་ལས་གནས་མི་འདྲ་བ་ཙམ་དུ་ཟད་པ་ལས་གོ་གནས་ཀྱི་ཕྱོགས་ནས་མཐོ་
དམན་འབྱེད་མི་རུང་། སྲིད་གཞུང་གིས་མི་དམངས་སྲུང་སྐྱོབ་དང་། དྲག་
ཤུགས་བཙན་གནོན། གཉོམ་ཆུང་གཞོགས་སྐྱོར་བྱེད་པ་འོས་འགན་ཡིན་་་
ཞིང་། སྤྱི་ཚོགས་ལས་བགོས་ཀྱི་ནང་དོན་དང་ཡང་མཐུན་ནོ། །ཡང་ན་རྒྱལ་
བོ་ཞིག་ཡིན་ཚེ་རང་ཉིད་ཀྱི་རྒྱུད་སྦྱོང་སྟེ། དྲག་འདུལ་ལ་བརྟེན་ནས་རང་གི་
རྔམ་དྲིན་སྟོན་འདོད་པའི་ཚེ། མི་དམངས་ཀྱིས་ཐོག་མར་ངེས་པར་དུ་རྒྱལ་བོ་
ཞེས་པ་ཅི་ཞིག་ཡིན་པ་དང་། དེའི་རྔམ་དྲིན་གྱི་རང་བཞིན་ལ་དཔྱད་གཞིགས་
བྱས་ཏེ་བླང་དོར་བྱེད་དགོས། འཇར་པན་དང་ཀྲུང་གོའམ། ཡང་ན་ནུབ་
གླིང་གང་ཡིན་ཀྱང་རྒྱལ་ཁབ་སྐྱོང་ཐབས་ལ་མཁས་མཛངས་ལྡན་པའི་རྒྱལ་བོ་
ཚང་མ་གནའ་བོའི་དུས་སུ་བྱུང་ཞིང་། འཇར་པན་དང་ཀྲུང་གོ་ལ་མཚོན་ན་
ཉེ་རབས་ཀྱི་དུས་ལ་བསླེབས་རེག་བར་མཁས་མཛངས་ལྡན་པའི་རྒྱལ་བོ་ཞིག་
འབྱུང་བར་རེ་བ་བྱས་ཀྱང་རེ་འབྲས་སྨིན་མ་མྱོང་། ནུབ་གླིང་རྒྱལ་ཁབ་རྣམས་
སུ་དུས་རབས་བཅུ་བདུན་བཅོ་བརྒྱད་ཙམ་ནས་བཟུང་། བྱམས་ལྡན་གྱི་རྒྱལ་
བོ་ཁད་ཀྱིས་ཇེ་ཉུང་དུ་སོང་ཞིང་། དུས་རབས་བཅུ་དགུ་བར་ཐོན་པ་ནས་
བྱམས་ལྡན་ཕཪ་ཟད་བློ་ལྡན་གྱི་རྒྱལ་བོའང་མིག་གི་བགོ་སྐལ་དུ་བག་ལ་ཞ།
དེ་ནི་རྒྱལ་བོའི་རིགས་ཀྱི་ཀུན་སྤྱོད་ཇེ་ཞན་དུ་སོང་བ་མིན་ཏེ། གཙོ་བོ་མི་
དམངས་ཀྱི་སྤྱོད་ཡོན་གོང་འཕེལ་དུ་སོང་བའི་རྐྱེན་གྱིས་རྒྱལ་བོར་བྱམས་ལྡན་གྱི
ཀུན་སྤྱོད་ངོམ་པའི་ཡུལ་མེད་པར་གྱུར་པས་རེད། དཔེར་ན། ནུབ་གླིང་
རྒྱལ་ཁབ་རྣམས་སུ་ད་ལྟ་བྱམས་ལྡན་གྱི་རྒྱལ་བོ་བྱུང་ནའང་ཟླ་འོད་ཀྱིས་ཁྱབ་
པའི་མཚན་མོར་ལྐང་བཞུ་བཏེགས་པ་དང་མཚུངས་པ་ཙམ་དུ་ཟད། བྱམས་
ལྡན་གྱི་ཆབ་སྲིད་ཅེས་གྲགས་པའང་གལ་ཏེ་ཀླ་ཀློ་བློ་སྒོ་མ་ཕྱེ་བའི་མི་དམངས་ལ་
མ་ཐུག་ན་ཁྱད་པར་དུ་འཕགས་པའི་འཕགས་ཆོས་གསལ་མི་ནུས། སྒེར་གྱི་
ཀུན་སྤྱོད་ནི་ཤེས་རིག་འཕེལ་རྒྱས་སུ་སོང་བ་དང་བསྟུན་ནས་རིམ་གྱིས་དེའི་
དབང་ཐང་ཉམས་དམས་སུ་འགྱུར་བ་རེད།
ཀུན་སྤྱོད་ནི་ཤེས་རིག་འཕེལ་རྒྱས་སུ་སོང་བར་བརྟེན་ནས་རིམ་གྱིས་དེའི་
དབང་ཐང་ཉམས་རྒུད་དུ་སོང་ནའང་། སྤྱི་ཚོགས་སྟེང་གི་ཀུན་སྤྱོད་ཀྱི་སྤུས་ཀ་
ཇེ་ཞན་དུ་སོང་བ་ག་ལ་ཡིན། ཤེས་རིག་འཕེལ་རྒྱས་སུ་ཕྱིན་པ་བསྟུན་སྤྱོད་
ཡོན་གྱི་སྤུས་ཀའང་ཇེ་ལེགས་སུ་སོང་སྟེ། སྒེར་རྒྱ་བསྐྱེད་དེ་སྤྱིར་གཏོང་ཞིང་།
སྤྱིའི་སྤྱོད་ཡོན་ནི་སྤྱི་ཚོགས་སྟེང་ཁྱབ་གདལ་དུ་བཏང་ནས་རིམ་གྱིས་ཞི་བདེའི་
གནས་སུ་ཕྱོགས་པར་བྱེད། ཞི་བདེའི་ཐབས་འཚོལ་ཚུལ་ཇི་ལྟར་གོང་དུ་་
འཕེལ་ན། འཐབ་རྩོད་ཀྱི་གནད་དོན་ཡང་དེ་ལྟར་ཇེ་ཉུང་དུ་འགྲོ་སྲིད། ངོ་
མས་ཞི་བདེ་ཞོད་འཇགས་ཀྱི་བསྐལ་བ་བཟང་བོར་བསླེབས་ཚེ། ས་ཞིང་་་
འཕྲོག་ལེན་བྱེད་མཁན་དང་ཟང་ཟིང་སྤུས་བཟང་ལ་བརྐམ་མི་སྲིད། དེ་བས་
ཀྱང་རྒྱལ་བོའི་ཁྲི་ཁ་འཕྲོག་རེས་ཀྱི་སྤྱོད་ངན་འབྱུང་མི་སྲིད། སྐབས་དེ་དུས་
རྒྱལ་བློན་གྱི་ཐ་སྙད་སོགས་ནི་བརྗེད་ཟིན་ནས། བྱིས་པ་རྣམས་རོལ་རྩེད་ཀྱི་
སྐབས་སུའང་མི་གླེང་། འཐབ་འཁྲུག་ཞི་ཞིང་ཁྲིམས་ལུགས་ཀྱང་དོར་ཟིན།
སྲིད་གཞུང་ནི་སྔར་ལྟར་མི་ངན་ཁྲིམས་གཅོད་ཀྱི་ཡོ་བྱད་ཙམ་མིན་པར། ལས་
དོན་དོ་དམ་གྱི་ཆེད་དུ་ཇི་ལྟར་དུས་ཚོད་དང་ངལ་རྩོལ་གྲོན་ཆུང་བྱེད་ཐུབ་ལ་
ཞིབ་འཇུག་བྱེད་པར་བཙུགས་པ་རེད། སྤྱི་ཚོགས་སྟེང་ཁྲེལ་མེད་མནའ་་་་་
འགལ་བྱེད་པའི་མི་མེད་སྟབས། གཡར་འཛིན་ནི་བརྗེད་ཟིན་དུ་བཀོད་པ་
ཙམ་དུ་ཟད་དོ། །སྤྱི་ཚོགས་སྟེང་རྐུ་ཇག་མེད་པས། སྒོ་དང་སྒེའུ་ལ་ཟྭ་མི་
དགོས་ལ། དེ་ནི་ཆར་རླུང་དང་སྒོ་ཁྱི་སོགས་འགོག་པའི་ཆེད་ཙམ་དུ་ཟད།
བོར་རྫས་གཞན་གྱིས་མི་ལེན་པའི་རྐྱེན་གྱིས་ཉེན་རྟོག་པ་ཚོ་དེ་འཐུ་བ་དང་ནོར་
བདག་འཚོལ་བ་ཙམ་གྱི་ལས་སུ་བྲེལ། སྒྱོགས་ཆེན་མི་བཟོ་བར་རྒྱང་མཐོང་
བཟོ་སྐྲུན་དང་། བཙོན་ཁང་མི་བརྩིགས་པར་སློབ་གྲྭ་བཞེངས་ལ། དམག་
མི་དང་ཉེས་ཅན་གྱི་གཟུགས་རིས་གལ་ཏེ་སྔར་གྱི་རི་མོའམ་ཟློས་གར་གྱི་ནང་དུ་
མ་མཐོང་ན་ཇི་འདྲ་ཞིག་ཡིན་པ་མི་ཤེས། ཁྱིམ་ཚང་ནང་དུ་ཕན་ཚུན་གུས་
ལུགས་ལྡན་པས་ཆོས་སྤེལ་བ་ཚོའི་བསླབ་བྱར་ཉན་དགོས་དོན་མེད་དེ། རྒྱལ་
ཡོངས་ནི་ཁྱིམ་གཅིག་པ་དང་། ཁྱིམ་ཚང་ནི་ཆོས་ཁང་། ཕ་མ་ནི་སློབ་དཔོན་
དང་བུ་བུ་མོ་རྣམས་ནི་སློབ་མ་དང་མཚུངས་པས། རྒྱལ་ཡོངས་མི་དམངས་ནི་
གུས་ལྡན་གྱི་དར་སྲོལ་གྱིས་འཁྱུད་པ་དང༌། ཡང་ན་སྤྱོད་ལེགས་ཀྱི་ཆུ་གཏེར་
ཆེན་པོར་ཁྲུས་བྱེད་པ་དང་ཆེས་འདྲ་ལ། དེ་ནི་ཤེས་རིག་གི་ཞི་བདེ་ཞེས་པ་
ཡིན་ནོ། །ལོ་ངོ་ཁྲི་སྟོང་མང་པོ་བརྒལ་བའི་རྗེས་སུ་ངོ་མ་དེ་འདྲའི་ཚད་དུ་བསླེབ་
མིན་ཁོ་བོས་ཀྱང་མི་ཤེས། དེ་བས་ན་འདི་ནི་རྨི་ལམ་གྱི་འདུན་པ་ཙམ་ཡིན་པ་
བཤད་མ་དགོས། ཡིན་ནའང་། གལ་ཏེ་མིའི་སྟོབས་ཤུགས་ཀྱིས་དེ་འདྲའི་
ཧ་ཅང་བདེ་འཇགས་ཀྱི་ཚད་དུ་བསླེབ་མིན་ཀུན་སྤྱོད་ལ་རག་ལས་པ་ཤུགས་ཆེ།
རྒྱུ་མཚན་དེར་བརྟེན། སྒེར་གྱི་ཀུན་སྤྱོད་ནི་རྩིང་སྤྱོད་ཀྱི་གདོད་མའི་དུས་་
རབས་སུ། དེའི་ཕན་ནུས་ཆེས་ཁྱད་དུ་འཕགས་ལ། དེ་ནས་ཤེས་རིག་་་
འཕེལ་རྒྱས་དང་བརྒྱུད་རིམ་གྱིས་དབང་ཐང་ཉམས་ཏེ་སྤྱིའི་ཀུན་སྤྱོད་ཀྱི་ངོ་བོར་
གནས་གྱུར། ཕལ་ཆེར་ཡང་ལོ་ཁྲི་སྟོང་མང་པོ་འདས་རྗེས་ཤེས་རིག་གི་དཔལ་
ཡོན་དར་བའི་རྩེར་སོན་པའི་ཚེ། དེའི་ཀུན་སྤྱོད་ཀྱི་གཟི་མདངས་སྤྱི་ཁྱབ་ལ་
འཕོག་པར་ངེས་སོ། །
གོང་དུ་གྲོས་བསྡུར་བྱས་པ་ནི་ཀུན་སྤྱོད་ཀྱི་དུས་ཀྱི་རང་བཞིན་ཡིན་ལ།
འདི་ནས་གཤམ་དུ་སླར་ཡང་ཡུལ་ལམ་གནས་ཀྱི་རང་བཞིན་སྐོར་བཤད་པར་བྱ་
སྟེ། དེ་ཡང་ཀླ་ཀློའི་ཞི་བདེ་ཞེས་པ་རང་ཉིད་ཀྱི་འདོད་པ་ལྟར་མིན་ན། ལོ་
ངོ་ཁྲི་སྟོང་འགའི་ཕྱིས་སུ་ཤེས་རིག་གི་ཞི་བདེ་ཞེས་པའང་དོན་དངོས་དང་མི་
མཐུན་པའི་བཤད་པ་ཞིག་རེད། དེ་བས་ན། མིག་སྔར་གྱི་ཤེས་རིག་གི་་
གནས་ཚུལ་ལ་གཞིགས་ཏེ་ཀུན་སྤྱོད་མངོན་གྱུར་ཐུབ་པའི་གནས་དང་མི་ཐུབ་
པའི་གནས་ཀྱི་ཁྱད་པར་འབྱེད་རྒྱུ་ནི། ཤེས་རིག་གི་ནང་དོན་ལ་ཞིབ་འཇུག་
བྱེད་པའི་གནད་དམ་པ་ཡིན་ནོ། །སྤྱིར་རྒྱལ་ཁབ་གཅིག་གི་མི་དམངས་ཀླ་ཀློའི་
དུས་རབས་ལས་ཇི་ལྟར་རྒྱང་ཐག་རིང་ན་དེ་ལྟར་ངེས་པར་དེའི་ཁྱད་པར་གསལ་
བོར་འབྱེད་ཐུབ། ཡིན་ཀྱང་ཅང་མི་ཤེས་པའི་མི་ཆེས་མང་པོ་ཞིག་གིས་
གནས་ལུགས་མི་ཤེས་པར་དམིགས་འབེན་དུས་རྒྱུན་འཆུགས་ཏེ་ཀླ་ཀློའི་ཞི་་
བདེའི་རྣམ་པ་ནས་ཐད་ཀར་ཤེས་རིག་གི་ཞི་བདེར་མཆོང་ལྡིང་བྱེད་འདོད་དེ།
དཔེར་ན། གནའ་རིག་ལ་ཞིབ་འཇུག་བྱེད་མཁན་འགའ་དེང་རབས་ཀྱི་དུས་
སུ་འཚོ་བ་རོལ་གྱིན་ཡོད་ཀྱང་སེམས་པ་གནའ་རབས་ལ་ཞེན་གྱིན་འདུག
དེའི་རྒྱུ་མཚན་གང་ཟེར་ན། དེ་འདྲའི་ཁྱད་པར་དང་གོ་རིམ་ནོར་བས་ཡིན་ལ།
དེ་ལྟར་བྱེད་པ་ནི་སྣ་འཐེན་ནས་ཁར་བསླེབ་འདོད་སྐྱེ་བ་བཞིན་རེད། རྒྱུ་
མཚན་ནི་ཁོ་ཚོའི་སེམས་སུ་ཤར་བ་དང་དོན་དངོས་ནམ་ཡིན་ཀྱང་འགལ་ཟླར་
ཆས་སྟབས། ཁོ་ཚོས་གཞན་ལ་རང་གི་བསམ་བློ་འཆད་མི་ནུས་པ་མ་ཟད།
རང་གིས་ཀྱང་རང་ཉིད་ཀྱི་དྲི་བར་ལན་ལྡོན་མི་ཐུབ། མི་ཚེ་གང་བོ་མགོ་་
འཐོམས་རྨོངས་མུན་གྱི་གཡང་དུ་ལྷུང་བས་ཁ་ཕྱོགས་ཀྱང་གང་འོས་མི་ཤེས།
དེ་འདྲའི་མི་ནི་ཀུན་སྤྱོད་རྒྱུད་ལ་སྦྱར་མཁན་མིན་པས། ཀུན་སྤྱོད་ཀྱི་སྒྲོག་ཏུ་
ཚུད་པའི་བྲན་གཡོག་ཙམ་རེད་ཅེས་བཤད་རུང་ངོ་། །དེའི་རྒྱུ་མཚན་གང་ཡིན་
ཟེར་ན་འདི་ལྟ་སྟེ།
ཁྱོ་ཤུག་ཕ་བུ་ཁྱིམ་གཅིག་ཏུ་གཞིར་བཟུང་བ་ལ་ཁྱིམ་ཚང་ཞེས་འབོད།
ཁྱིམ་ཚང་ནང་ཁུལ་དུ་ཕན་ཚུན་བརྩེ་དུང་ཟབ་ཅིང་ཆུང་མའི་བདེ་སྐྱིད་ནི་ཁྱོ་བོ་
དང་ཨ་ཕའི་སྤྲོ་སྣང་དང་། ཁྱོ་བོ་ཨ་ཕའི་སྡུག་བསྔལ་ནི་ཆུང་མ་སེམས་སྐྱོ་བའི་
གནས་སུ་གྱུར་པའམ། ཡང་ན་རང་ཉིད་ངན་ངོན་ལ་བརྟེན་ནས་ཁྱིམ་མི་་
རྣམས་སྐྱིད་ལ་སྦྱོར་བ་དང་། ཁྱིམ་མིའི་ཡིད་ཚིམ་པར་མཐོང་ཚེ་རང་ཉིད་ད་
གཟོད་སྐྱིད་སྣང་བརྟས་པ་སྟེ། དཔེར་ན། གཅེས་འོས་ཀྱི་བུ་གཅིག་པུར་
ནད་ཀྱིས་བཟུང་ནས་སྡུག་བསྔལ་བའི་སྐབས། གལ་ཏེ་མི་ཞིག་ལ་དེ་འདྲའི་
སྡུག་བསྔལ་ཕ་མར་བགོ་ཐབས་ཤིག་ཡོད་ཚེ་ཕ་མས་རང་ཉིད་བློས་བཏང་ནས་
བདེ་སྡུག་མཉམ་བརྗེ་དང་དུ་ལེན་པ་ལ་ཐེ་ཚོམ་གཏན་ནས་མི་བྱེད། མདོར་ན།
ཁྱིམ་ཚང་གི་ནང་སྒེར་དབང་ལམ་ལུགས་ཀྱི་བསམ་བློ་བསྲུང་འཛིན་བྱེད་རྒྱུ་མེད་
ལ། རང་ཉིད་ཀྱི་དོན་ཁོ་ན་གཉེར་བའི་གདོད་ཚུལ་ཡང་མེད་པ་མ་ཟད། ཐ་
ན་རང་ཉིད་གསོན་འདོད་ཤི་སྐྲག་གི་འདུ་ཤེས་ཀྱང་མེད། རྒྱུ་མཚན་དེ་བས་ན།
ཁྱིམ་ཚང་གི་ནང་སྒྲིག་ལམ་མི་མཁོ་ལ། གན་རྒྱུའང་མི་མཁོ། དེ་བས་སྐབས་
བསྟུན་བློ་ཇུས་ཀྱི་ཐབས་ཤེས་ཀྱང་མི་མཁོའོ། །བློ་གྲོས་ནི་རྒྱུན་ལྡན་གྱི་ཁྱིམ་དོན་
ལ་བཀོལ་རྒྱུ་ཙམ་དུ་ཟད་དེ། ཁྱིམ་གཅིག་གི་ནང་ཁུལ་དུ་མཐའ་གཅིག་ཏུ་ཀུན་
སྤྱོད་ལ་བརྟེན་ནས་བདེ་སྐྱིད་མངོན་འགྱུར་བྱེད་ནུས་སོ། །
གལ་ཏེ་ཁྲག་འབྲེལ་གྱི་བར་ཅུང་རིང་ན་གནས་ཚུལ་ཡང་ཅུང་མི་འདྲ་སྟེ།
ཕ་མཿ་གཅིག་པའི་སྤུན་ལ་བལྟས་ན་ཁྱོ་ཤུག་དང་ཕ་བུའི་འབྲེལ་བ་ཐག་ཉེ་ལ།
ཨ་ཞང་ནི་དེ་འདྲའི་སྤུན་ལས་ཀྱང་ཐག་རིང་། ཕ་རྒྱུད་སྤུན་མཆེད་ལ་ཐུག་
དུས་དེ་བས་འབྲེལ་ཐག་རིང་བས་ཕལ་ཆེར་ཕྱི་མར་གྱུར་འདུག ཁྲག་རྒྱུད་ཇི་
ལྟར་ཐག་རིང་ན་ཕན་ཚུན་གྱི་བརྩེ་དུང་ཡང་ཇེ་ཞན་དུ་འགྲོ་བས། སྤུན་མཆེད་
ཀྱིས་ཁྱིམ་གཞི་བཟུང་བ་ནས་རང་རང་སོ་སོར་སྒེར་གྱི་དངོས་རྫས་ཡོད། ཞང་
ཚ་དང་ཕ་རྒྱུད་སྤུན་ལ་སྨོས་མ་དགོས། ཡང་དཔེར་ན་གྲོགས་པོའི་འབྲེལ་་
བའང་ཕུགས་འདུན་མཐུན་ཞིང་བརྩེ་དུང་ཟབ་ན་ཕ་བུ་སྤུན་མཆེད་ཀྱི་འབྲེལ་བ་
དང་ཧ་ལམ་མཚུངས་པའང་ཡོད། ཡིན་ཀྱང་ད་ལྟའི་དུས་སྐབས་ཀྱི་ཤེས་རིག་
གི་གནས་ཚུལ་ལ་གཞིགས་ན། དེ་འདྲའི་མཐུན་ལམ་གྱི་རྒྱ་ཤིན་ཏུ་དོག
མཐུན་འབྲེལ་ཟབ་མོ་རྒྱུན་འཁྱོངས་ཐུབ་པའི་གྲོགས་པོ་བཅུ་ཕྲག་ལྷག་གི་མཚན་
གཞི་འཇོག་རྒྱུ་གནའ་དེང་གི་ལོ་རྒྱུས་སྟེང་ད་རུང་མཐོང་མ་མྱོང་། ཡང་དཔེར་
ན་འཇིག་རྟེན་སྟེང་རྒྱལ་བློན་གྱི་འབྲེལ་བ་ཧ་ཅང་ཉེ་འབྲེལ་གཏིང་ཟབ་ལྟར་ཡོད་
པའང་མཐོང་ནུས་ཏེ། དེ་འདྲའི་འབྲེལ་བ་གནའ་ནས་དའི་བར་དུ་རྒྱལ་བློན་
གྱི་བརྩེ་འབྲེལ་ལ་འདོད་པ་ལས་དེའི་རྒྱུ་རྐྱེན་གཞན་ཡོད་མིན་མི་དཔྱད། དོན་
དུ་ན་དེ་འདྲའི་བཤད་ཚུལ་རྒྱལ་བློན་གྱི་མིང་གིས་བསྒྲིབས་ཟིན་ནས་ཕྱི་ངོས་ཙམ་
མ་གཏོགས་དོན་དངོས་ངོ་མ་མཐོང་མི་ཐུབ། གལ་ཏེཊལྟ་ཚུལ་གཞན་ཞིག་གི་
ལམ་ནས་རྩད་བཅད་ན་ངེས་པར་དུ་དེ་བས་ཆེ་བའི་རྒྱུ་རྐྱེན་གཞན་མཐོང་ནུས་
སོ། །དེའི་རྒྱུ་རྐྱེན་གང་ཡིན་ཟེར་ན། དེ་ནི་འགྲོ་བ་མིའི་རིགས་ལ་ལྷན་སྐྱེས་སུ་
ལྡན་པའི་ཏང་ཤོག་གི་རང་བཞིན་དང་དུས་རབས་དེའི་ནང་དར་བའི་དར་སྲོལ་
ཡིན་འདུག དང་ཐོག་རྒྱལ་བློན་གྱི་གྲངས་ཧ་ཅང་ཉུང་ལ། འོན་ཏེ་ཁུལ་
གཅིག་བཟུང་ཕྱིན་མི་གྲངས་རིམ་གྱིས་ཇེ་མང་དུ་སོང་ཞིང༌། དེ་ནས་རྒྱལ་པོའི་
གོ་ས་རིམ་གྱིས་བུ་ཚ་རྒྱུད་ལ་བརྒྱུད་རྗེས། རྒྱལ་བློན་གྱི་འབྲེལ་བ་སྔར་གྱི་་
གཏིང་ཟབ་དེ་ལྟ་བུ་ཡོང་མི་ཐུབ། སྐབས་དེར་རྒྱལ་བློན་ཀུན་གྱིས་ཕ་མེས་དག་
གི་འཕྲིན་ལས་ཀྱི་གནས་ཚུལ་འགྲན་བཞིན་བསྒྲགས་ཤིང་། མངའ་འོག་གི་
སྟོབས་ཤུགས་ལ་བརྟེན་ནས་ཁྱིམ་རྒྱུད་རྒྱུན་འཁྱོངས་བྱེད་པ་སོགས་གཞི་བྱས་ཏེ་
རང་ཤུགས་ཀྱིས་ཕྱོགས་འཁོར་ཞིག་གྲུབ་ལ། གལ་ཏེ་དུས་ཟིང་བྱུང་ན། དེ་
དག་གིས་ཤེད་ཤུགས་གང་ཡོད་ཀྱིས་རྒྱལ་བོའི་རྒྱུད་པ་བསྲུང་བར་བྱེད་ཅིང་།
དེ་མཚུངས་རང་ཕྱོགས་ལའང་ཕན་ཁེ་ཐོབ་བོ། །སྐབས་འགར་གནས་བབ་ཀྱི་
དར་སྲོལ་ལ་གཞིགས་ནས་འཇིག་རྟེན་སྟེང་གྲགས་སྙན་རབ་ཏུ་འབར་བའི་བྱས་
རྗེས་འཇོག་རུང་བ་དང་། དེར་མ་ཟད་ད་རུང་རང་སྲོག་བློས་གཏོང་དགོས་
པའང་ཡོད། འོན་ཏེ་དེ་ལྟར་བྱས་ཀྱང་རྒྱལ་བློན་གྱི་བར་གཅིག་སྲོག་གཅིག་
གིས་གཏོང་བའི་འབྲེལ་བ་ཡོད་པའི་ངེས་པ་མེད་དེ། བློ་དཀར་དྲང་བདེན་ལ་
ཕྱོགས་པ་དག་གིས་རྒྱལ་ཁབ་ཀྱི་དོན་ལྕི་བ་ལས་རྒྱལ་བོ་ནི་དེ་འདྲ་མིན་པར་
བཤད་པ་ལྟར། གལ་ཏེ་རྒྱལ་བོ་མགོ་འཐོམས་ལུགས་མེད་ཅིག་ཡིན་པར་་་
འདོད་ཚེ། རྒྱལ་བོ་གཅིག་པུ་ལས་མེད་ཀྱང་ལག་ཐབས་ཁྱད་པར་ཅན་གྱི་ལམ་
ནས་ཁོ་ལ་ཆད་པ་གཅོད་པར་བྱེད་པས། དེ་ལ་ནི་བརྩེ་འབྲེལ་གཏིང་ཟབ་ཡོད་
ཅེས་བཤད་ག་ལ་ཐུབ། ཡང་དཔེར་ན་གཡུལ་ངོར་བགྲོང་བའམ། ཡང་ན་
མཁར་ཤོར་བས་རང་སྲོག་གཅོད་པ་སོགས་ཕལ་མོ་ཆེ་ནི་དུས་སྐབས་དེ་གའི་དར་
སྲོལ་གྱིས་རྐྱེན་བྱས་ནས་བྱུང་བ་རེད། གལ་ཏེ་དེ་ལྟར་མ་ལྕེབ་ན་དམག་མིའི་
ངོ་འཛིན་དཀའ་བར་འདོད་དེ། རང་ཉིད་ཀྱི་མཚན་སྙན་གྱི་ཆེད་རང་སྲོག
རང་སྟོར་བའམ་ཡང་ན་ཐར་ཀྱང་རེ་བྲལ་དུ་བསམ་ནས་ཤི་བ་ཡིན་ནོ། །དེ་བས་
ན་རྒྱལ་བློན་གྱི་བར་ཀུན་སྤྱོད་ཀྱི་ཕན་ནུས་ཀྱང་ཆེས་ཚད་ཅན་ཞིག་ལས་མི་་
འདུག་གོ།
རྒུད་སྐྱོབ་ཁང་བཙུགས་པ་དང་སྨན་ཁང་གིས་དབུལ་པོ་སྐྱོབ་པ་གང་ཡིན་
ཀྱང་བྱམས་བརྩེ་ལྡན་པའི་ཀུན་སྤྱོད་ཅིག་ཡིན་པ་བཤད་མ་དགོས། འོན་ཀྱང་
སྦྱིན་ཡུལ་དང་སྦྱིན་བདག་གཉིས་ཀྱི་བར་སྔར་འབྲེལ་འདྲིས་ཡོད་པའི་རྒྱུ་མཚན་
གྱིས་དེ་ལྟར་བྱས་པ་ག་ལ་ཡིན། རྒྱུ་མཚན་ནི་གཅིག་ནི་འབྱོར་ཕྱུག་ལྡན་ཞིང་།
ཅིག་ཤོས་ནི་དབུལ་པོ་ཡིན་སྟབས་དེ་འདྲའི་བྱ་བ་ཞིག་ད་གཟོད་བྱུང་བ་རེད།
སྦྱིན་བདག་ཕྱུག་ལ་བྱམས་སེམས་ལྡན་མོད། འོན་ཏེ་སྦྱིན་ཡུལ་ནི་དབུལ་པོ་
ཙམ་ཡིན་པ་ཤེས་ནའང་། དེའི་སྤྱོད་པ་ལེགས་མི་ལེགས་ཤེས་ཐབས་བྲལ།
༴མི་ཞིག་ལ་རྒྱུས་ཆ་གསལ་བོ་མེད་ཚེ་ཁོ་དང་འབྲེལ་བ་ཆགས་མི་ཐུབ་པས།
དབུལ་སྐྱོབ་ཀྱི་ལས་དོན་རྒྱ་ཆེར་སྤེལ་བའང་མི་མང་པོ་ཞིག་ལ་འབྲེལ་བ་བྱེད་
དགོས་པའི་ཕྱིར་མིན་ཏེ། བྱམས་ལྡན་ཚོས་ལྷག་པར་གྱུར་པའི་རྒྱུ་ནོར་བཀྲམ་
ནས་རང་ཉིད་ཀྱི་ཀུན་སྤྱོད་ལེགས་པོ་ཕྱིར་མངོན་པ་དེ་རེད། སྦྱིན་བདག་གི་
དམིགས་ཡུལ་ཡང་རང་གི་ཆེད་ཡིན་པ་ལས་གཞན་གྱི་དོན་དུ་ནི་མ་ཡིན་ནོ།
དེར་བརྟེན། དབུལ་སྐྱོབ་ཀྱི་ལས་དོན་དེ་བསྔགས་འོས་ཀྱི་ལེགས་སྤྱད་ཅིག་
ཡིན་ནའང་། དབུལ་སྐྱོབ་ཀྱི་ལས་དོན་རྒྱ་ཇེ་ཆེ་དང་དུས་ཡུན་ཇེ་རིང་དུ་སོང་
ན། དབུལ་པོ་རྣམས་ཀྱིས་ངེས་ཐོབ་ཀྱི་བྱ་བ་ཞིག་ཏུ་འདོད་པ་ལས་སྦྱིན་གཏོང་
ནི་ཀུན་སྤྱོད་ལེགས་པ་ཞིག་ཏུ་མི་འདོད། གལ་ཏེ་ཐོབ་པ་སྔར་ལས་ཇེ་ཉུང་དུ་
སོང་ན་སྦྱིན་བདག་ལ་སྡུག་ཡུས་བྱེད་པས། དེ་འདྲའི་ཚུལ་ནི་དངུལ་ལོར་་
བཀོལ་ནས་འཁང་ར་བྱེད་རྒྱུ་ཉོས་པ་དང་མཚུངས་སོ། །ནུབ་གླིང་གི་རྒྱལ་ཁབ་
རྣམས་སུ་དབུལ་སྐྱོབ་ཀྱི་ཐད་དཔྱོད་ལྡན་དག་ལ་བཞེད་ཚུལ་སྣ་ཚོགས་ཤིག་ཡོད་
དེ། དེའི་ཕན་གནོད་ཀྱི་ཕྱོགས་ལ་ད་རུང་ཐག་གཅོད་གསལ་བོ་ཞིག་མ་བྱུང་།
ཡིན་ཀྱང་མདོར་གཏུགས་ན་སྦྱིན་ཐབས་ལ་སྦྱིན་པ་གཏོང་ཡུལ་གྱི་གནས་ཚུལ་
གཤིས་ཀ་རྒྱུས་ལོན་དང་ཐད་ཀར་སྦྱིན་པ་ལས་ཐབས་གཞན་མེད་དེ། དེའང་
ཀུན་སྤྱོད་ཀྱིས་ཕྱོགས་ཡོངས་ནས་སྤྱི་ཚོགས་ལ་སྦྱིན་གཏོང་མི་ཐུབ་པའི་དཔེ་་
མཚོན་རེད་དོ། །
གོང་གླེང་གནས་ཚུལ་གཞིར་བྱས་ན། ཀུན་སྤྱོད་ཀྱི་སྟོབས་ཤུགས་གང་
གཟབ་ཀྱིས་ངོམ་པ་ལ་བར་བགེགས་ཅི་ཡང་མེད་པ་ནི་ཁྱིམ་ཚང་ལས་གཞན་ཤིན་
ཏུ་དཀོན། ཁྱིམ་ནས་ཕྱིར་བུད་ཕྱིན་ཕལ་ཆེར་ཐབས་ཟད་ནུས་མེད་དུ་གྱུར།
འོན་ཀྱང་གཏམ་དཔེ་ལ། ཁྱིམ་ཚང་གི་བར་ནི་གནམ་འོག་ཞི་བདེའི་འདྲ་དཔེ་
ཡིན་ཟེར་བར་བལྟས་ན། ལོ་སྟོང་ཕྲག་འགའམ་ཁྲི་ཕྲག་འགའི་ཕྱིས་སུ་ངེས་
པར་གནམ་འོག་ཁྱིམ་གཅིག་ཏུ་འགྱུར་བའི་རྣམ་པ་ཞིག་འབྱུང་བ་ལུང་དུ་བསྟན་
པ་རེད། ཕྱོགས་མཚུངས་འཇིག་རྟེན་སྟེང་གི་ཆོས་ཐམས་ཅད་རང་སོར་་་་་
འགྱུར་མེད་དུ་མི་གནས་པར་འགྱུར་ལྡོག་གི་རྣམ་འགྱུར་སྣ་ཚོགས་སྟོན་པས།
ད་ལྟའི་ཤེས་རིག་ལ་བལྟས་ན་མདུན་སྐྱོད་ཀྱི་ཁྲོད་དུ་གནས་ཞེས་མི་བཤད་ཐབས་
མེད་རེད། དེ་བས་ན། མདུན་ལམ་ཧ་ཅང་རྒྱང་ཐག་རིང་ནའང་། གོམ་
པ་གང་རེ་མདུན་དུ་སྤོས་ན་དེ་ནི་མདུན་ཕྱོགས་སུ་ཆས་པ་ཡིན་པས། མདུན་
ལམ་བཤུལ་ཐག་རིང་ཞེས་སྤོབས་པ་ཞུམ་མི་རུང་། ད་ལྟའི་ནུབ་གླིང་རྒྱལ་ཁབ་
རྣམས་དང་འཇར་པན་གྱི་ཤེས་རིག་བསྡུར་ན་ཧེ་བག་གོམ་གང་དེ་རྩོད་ལེན་བྱེད་
པའི་ཆེད་ཡིན་ནོ། །
སྤྱིར་ཀུན་སྤྱོད་ནི་མིའི་བརྩེ་དུང་ཡོད་པའི་གནས་མ་གཏོགས་ཁྲིམས་་
ལུགས་ཀྱི་མངའ་རིས་སུ་སྤྱོད་མི་ནུས། ཁྲིམས་ལུགས་ཀྱི་ནུས་པའང་མིའི་བརྩེ་
དུང་གི་ཡུལ་དུ་བསླེབས་ཐུབ་ནའང་། དེས་མཚོན་པའི་རྣམ་འགྱུར་ལ་བལྟས་
ཚེ། ཁྲིམས་ལུགས་དང་ཀུན་སྤྱོད་ཧ་ལམ་འགལ་བ་ལྟག་སྤྲོད་དུ་གནས་པའི་
ཕན་ཚུན་འབྲེལ་མེད་ཀྱི་ཆོས་ཤིག་ཡིན་ནོ། །ཁྲིམས་ལུགས་ལ་ད་དུང་དབྱེ་བ་
གཉིས་ཡོད་དེ། ཆོས་རྣམས་ཀྱི་གོ་རིམ་རྒྱུན་སྐྱོང་བྱེད་པའི་ཁྲིམས་ལུགས་དང་།
མིས་བྱ་བ་ངན་པ་བྱེད་པ་སྔོན་འགོག་བྱེད་པའི་ཁྲིམས་ལུགས་གཉིས་ཡོད་ཅིང་།
སྔ་མ་དང་འགལ་ཚེ་མིའི་ངན་དྲན་ཡིན་ནོ། །འདིར་བཤད་པའི་ཁྲིམས་ལུགས་
ནི་མིས་བྱ་བ་ངན་པའི་ལས་དམིགས་བྱར་བྱེད་པ་སྔོན་འགོག་གི་ཁྲིམས་ལུགས་ཏེ།
མཁས་པ་ཚོས་གོ་ལོག་མི་ལེན་པར་བཀའ་དྲིན་ཆེ། དཔེར་ན། ཁྱིམ་ཚང་གི་
འཚོ་བར་གོ་རིམ་ལྡན་ཕྱིར་ཁྱིམ་མི་རྣམས་ངེས་པར་ཞོགས་པར་ཆུ་ཚོད་དྲུག་གི་
སྟེང་ཡར་བཞེངས་པ་དང་། དགོང་མོ་ཆུ་ཚོད་བཅུའི་སྟེང་གཟིམ་པའི་སྒྲིག་
ལམ་འཇོག་རུང་ལ། འོན་ཀྱང་དེ་ནི་ཁྱིམ་མི་ཚོའི་ངན་དྲན་སྔོན་འགོག་གི་ཆེད་
མ་ཡིན་ཞིང་། སྒྲིག་ལམ་དེ་ལས་བརྒལ་ན་ཉེས་ཅན་ལྟར་ཐག་གཅོད་རྒྱུའང་
མིན་ཏེ། དེ་ནི་ཁྱིམ་ཚང་གི་འཚོ་བར་སྟབས་བདེ་མཉམ་མཐུན་ཡོང་ཕྱིར་་
བཞག་པ་ཡིན་པས། ཡི་གེར་རེ་རེ་བཞིན་གཏན་ལ་ཕབ་དགོས་པའི་མཁོ་མེད་
ལ། གཞན་ཡང་བརྩེ་དུང་ཟབ་པའི་ཉེ་འབྲེལ་གྲོགས་བཤེས་བར་གྱི་སྐྱི་གཡོར་
ཡང་དེ་ལས་མ་འདས་སོ། །ཡིན་ནའང་། དེང་དུས་ཀྱི་སྤྱི་ཚོགས་སྟེང་སྤྱི་ཁྱབ་
ཏུ་བཀོལ་སྤྱོད་བྱེད་བཞིན་པའི་གན་འཛིན་དང༌། སྲིད་གཞུང་གི་བཅའ་་་་་
ཁྲིམས་དང་རྒྱལ་སྤྱིའི་ཆིངས་ཡིག་སྣ་ཚོགས་ཏེ་དེ་ནང་དམངས་ཁྲིམས་དང་ཉེས་
ཁྲིམས་ཀྱི་དབྱེ་བ་ཡོད་པ་དང་བཅས་ཕྱོགས་མཚུངས་ཆོས་རྣམས་ཀྱི་གོ་རིམ་རྒྱུན་
སྐྱོང་བྱེད་པའི་ཁྲིམས་སྲོལ་ཡང་མི་ཉུང་བ་རེ་དེའི་ཁོངས་ན་འདུ། འོན་ཏེ་དེའི་
སྤྱིར་བཏང་གི་ཕན་ཁེ་ལ་བལྟས་ན་ཚང་མ་ངན་སྤྱོད་ཀྱི་རིགས་སྔོན་འགོག་གི་ཡོ་
བྱད་དུ་ངེས། རྒྱུ་མཚན་གང་ཟེར་ན། བཅའ་ཁྲིམས་གང་ཡིན་ཐམས་ཅད་
ཀྱི་སྙིང་དོན་ནི་ཕན་གནོད་ཐོབ་ཤོར་ཚང་མ་མཉམ་དུ་བཏོན་ནས། མི་རྣམས་
ལ་རང་ཉིད་ཀྱི་འདོད་མོས་བཞིན་གདམ་དུ་འཇུག་སྟབས། དེའི་ནང་ན་ཀུན་
སྤྱོད་ཀྱི་བསམ་བློ་མི་གནས་ལ། རྣམ་པ་རྐྱང་བ་གཞིར་བྱས་ན། དེའི་ནང་
མིའི་བརྩེ་དུང་གི་ཕྱོགས་ཀྱང་གཏན་ནས་མི་འདུག་གོ།
ཀུན་སྤྱོད་མངོན་གྱུར་གྱི་ཡུལ་དང་ཁྲིམས་ལུགས་ལག་བསྟར་གྱི་ཡུལ་གྱི་
ཁྱད་པར་དྲུངས་ནས་གསལ་བོར་འབྱེད་པའི་ཕྱིར་དཔེ་མཚོན་འགའ་བཀོད་
པའི་སྟེང་ནས་བཤད་ན། དཔེར་ན་འདིར་མི་ཀ་པ་དང་ཁ་པ་གཉིས་ཀྱིས་སྒོར་
མོ་སྐྱི་གཡོར་བྱེད་པའི་དབང་དུ་བཏང་ན། མི་གཉིས་ཀའི་འབྲེལ་བ་ཤིན་ཏུ་
ཟབ་ཅིང་། སྐྱི་མཁན་གྱིས་བསྐྱིས་པ་ཀུན་སྤྱོད་ལེགས་པོ་ཞིག་ཏུ་མི་འདོད་ལ།
བསྐྱི་ཡུལ་གྱིས་ཀྱང་ཕྱིར་མ་སྤྲད་རུང་སྐྱི་མཁན་གྱིས་འཁང་ར་མི་བྱེད། ཕན་
ཚུན་གྱི་འབྲེལ་བ་ཤིན་ཏུ་ཟབ་པས་མི་གཅིག་ལྟ་བུར་གནས། དེ་འདྲའི་འབྲེལ་
བ་ནི་མཐའ་གཅིག་ཏུ་ཀུན་སྤྱོད་ཀྱིས་རྨང་གཞི་བྱས་པ་རེད། ཡང་ན་སྒོར་མོ་
བསྐྱིས་པ་མི་བརྗེད་པའི་ཆེད་ཡི་གེ་བྲིས་ནའང་། དེའི་འབྲེལ་བ་ཀུན་སྤྱོད་ཀྱི་
ཕྱོགས་ལས་མ་འདས་སོ། །འོན་ཏེ་འཛིན་ཤོག་སྟེང་ཐེལ་རྒྱག་པའམ། བར་
དཔང་བཙལ་བ། གཏའ་མ་ལེན་པ་སོགས་ཀྱི་ཐབས་བརྟེན་ཀུན་སྤྱོད་ཀྱི་་་
ཁོངས་ལས་བརྒལ་ལ། ཕྱོགས་གཉིས་ཀས་བཅའ་ཁྲིམས་གཞིར་བྱས་ཀྱི་སྟེང་
ཐག་གཅོད་དགོས་པ་རེད། ་འདྲའི་སྐྱི་གཡོར་གྱི་འབྲེལ་བ་ནི་བསྐྱི་ཡུལ་ལ་བློ་
མ་ཐུབ་པའི་རྐྱེན་གྱིས་དེ་ལྟར་བྱས་པ་ཡིན་ཞིང་། གལ་ཏེ་དུས་ལ་ཐུག་ཕྱིན་མི་
སྤྲོད་ན་བར་དཔང་འཚོལ་བ་དང་། ད་རུང་མི་སྤྱོད་ན་སྲིད་གཞུང་ལ་གཏུག་
པའམ། ཡང་ན་གཏའ་མ་ཕྱིར་མི་སྤྲོད་པའི་ཐབས་བྱེད། དེ་ནི་ཕན་གནོད་
ཐོབ་ཤོར་དུས་མཉམ་དུ་བཏོན་པའི་ལྷོངས་སུ་དབྱུག་པ་མཁའ་ལ་ཕྱར་ནས་་
སྔངས་སྐུལ་གྱི་ཐབས་སུ་ཟད། དེ་བས་ན། བཅའ་ཁྲིམས་གཞི་བྱས་ནས་
ཆོས་རྣམས་ཐག་གཅོད་བྱེད་པའི་གནས་ན་རང་གཤིས་ཀྱི་སྤྱོད་དྲང་གཟུགས་
བརྙན་ཙམ་ཡང་མེད་དེ། སྲིད་གཞུང་དང་མི་དམངས་ཀྱི་བར་དང་།
ཚོགས་གཙོ་དང་ཚོགས་མིའི་བར། བཙོང་མཁན་དང་ཉོ་མཁན་གྱི་བར།
བུན་བདག་དང་བུ་ལོན་ལེན་མཁན་གྱི་བར། ཁྲིད་རིན་སྡུད་པའི་དགེ་རྒན་
དང་སློབ་མའི་བར་གང་ཡིན་ཀྱང་ཁྲིམས་ལུགས་ལ་བརྟེན་ནས་ཕན་ཚུན་འབྲེལ་
བ་བྱེད་པ་ཐམས་ཅད་རང་གཤིས་ཀྱི་སྤྱོད་དྲང་གི་ལམ་ནས་བྱུང་བ་མ་ཡིན་ནོ། །
གནས་ཚུལ་མང་པོ་ཞིག་ལ་བལྟས་ན། ད་ལྟའི་སྤྱི་ཚོགས་ནི་མཐའ་གཅིག་ཏུ་མི་
ངན་གྱི་གོང་བུར་གྱུར་འདུག་སྟེ། ཕལ་ཆེར་རང་གཤིས་ཀྱི་སྤྱོད་དྲང་གི་རྣམ་པ་
གཏན་ནས་མཐོང་མི་ཐུབ། བརྩེ་མེད་ཀྱི་བཅའ་ཁྲིམས་ཙམ་ལ་བརྟེན་ནས་
ཆོས་རྣམས་ཀྱི་གོ་རིམ་རྒྱུན་སྐྱོང་བྱེད་པ་ཙམ་དུ་ཟད། སྤྱིར་ཁོང་ན་ངན་སེམས་
ཀྱིས་གཏམས་འདུག་ཀྱང་ཁྲིམས་ལུགས་ཀྱི་རྐྱེན་གྱིས་མངོན་འགྱུར་བྱེད་མི་ཕོད་
པ་དང་། བཅའ་ཁྲིམས་ཀྱི་ཁོངས་མཐར་བསླེབས་ཕྱིན་མི་སྡོད་ཐབས་མེད་
ཡིན་ཏེ། གྲི་རྣོན་གྱི་ཁར་འགྲོ་བ་དང་མཚུངས། དེ་ནི་ཇི་འདྲའི་དངངས་
ཤིང་སྐྱི་གཡའ་བའི་གནས་ཤིག་རེད་ཨང་།
མིའི་སེམས་དེ་འདྲའི་ཁྲེལ་མེད་དང་། བཅའ་ཁྲིམས་ཀྱང་དེ་འདྲའི་་
བརྩེ་མེད་ཅིག་ཡིན་པས། འི་ཕྱི་ངོས་ནས་གློ་བུར་དུ་བལྟས་ན་ངོ་མས་ཧ་
ལས་ཧོན་ཐོར་བ་ཞིག་ཡིན་ནའང༌། སྔར་བས་ཕྲ་ཞིང་ཞིབ་པའི་སྒོས་དེ་འདྲའི་
བཅའ་ཁྲིམས་འབྱུང་བའི་རྒྱུ་མཚན་ལ་དཔྱད་པ་དང་། དེས་མི་རྣམས་ལ་་
བཟང་ཆ་བསྐྲུན་པའི་ཕྱོགས་ལ་བལྟས་ན་དེ་ནི་དེང་དུས་འཇིག་རྟེན་སྟེང་ཆེས་
ངེས་པར་ལེགས་པའི་ཆོས་ཤིག་ཡིན་པ་ལས་བརྩེ་མེད་ཅིག་གཏན་ནས་མ་ཡིན།
བཅའ་ཁྲིམས་ནི་བྱ་བ་ངན་པར་ཞུགས་པ་སྔོན་འགོག་གི་ཆེད་གཏན་ལ་ཕབ་པ་
ཡིན་ནའང་། དེ་ནི་གནམ་འོག་གི་མི་ཐམས་ཅད་ངན་པ་རེད་ཟེར་ནས་གཏན་
འབེབས་གནང་བ་ག་ལ་ཡིན། སྤྱིར་བཟང་ངན་དབྱེ་འབྱེད་དཀའ་བས་ད་
གཟོད་བཅའ་ཁྲིམས་གཏན་ལ་ཕབ་སྟེ་མི་བཟང་རྣམས་སྲུང་སྐྱོབ་བྱེད་པ་རེད།
མི་ཁྲིའི་ནང་ན་མི་ངན་གཅིག་མེད་ཟེར་བ་དཀའ་བས། མི་ཁྲིའི་ནང་དུ་ལག་
བསྟར་བགྱིད་པའི་བཅའ་ཁྲིམས་ཀྱང་མི་ངན་འདུལ་སྦྱོང་བྱེད་པར་དམིགས་
ནས་མི་བཅའ་ཐབས་མེད་བྱུང༌། དེར་བརྟེན་སྤྱི་ཚོགས་མཐུན་འབྲེལ་གྱི་ཁྲོད་
བཅའ་ཁྲིམས་ཉིན་རེ་བཞིན་འཐུས་ཚང་ཇེ་ལེགས་སུ་འབྲོ་བཞིན་ཡོད་ཀྱང་།
བཅའ་ཁྲིམས་ཀྱི་ཕྱིའི་རྣམ་པ་ཧ་ལམ་བརྩེ་མེད་ཅིག་ཡིན་ལ། འོན་ཀྱང་དེ་རྒྱུ་
མཚན་དུ་བྱས་ན་བཅའ་ཁྲིམས་ལ་མཐོང་ཆུང་བྱེད་མི་རུང་། དེ་ལས་ལྡོག་སྟེ་
ངེས་པར་དུ་དེ་སྔར་བས་སྲ་བརྟན་དུ་གཏོང་ཞིང༌། སྔར་བས་བརྩི་བསྲུང་བྱེད་
དགོས། ད་ལྟ་གནས་ཚུལ་ཙམ་ལ་གཞིགས་ན། འཛམ་གླིང་སྟེང་གི་ཤེས་
རིག་གོང་འཕེལ་དུ་གཏོང་བའི་ཡོ་བྱད་ལ་བཅའ་ཁྲིམས་ལས་གཞན་དེ་བས་ལྷག་
པའི་ཐབས་ལེགས་ཤིག་མེད་དོ། །ཆོས་ཀྱི་ཕྱི་ལ་ཞེན་ལོག་ནས་དེའི་དོན་དངོས་
ཀྱི་ཕན་ནུས་ཡལ་བར་དོར་བ་ནི་དཔྱོད་ལྡན་ཞིག་ལ་བྱེད་མི་སྲིད། མི་ངན་གྱི་
བྱ་བ་ངན་སྒྲུབ་སྔོན་འགོག་གི་ཆེད་བཅས་པའི་བཅའ་ཁྲིམས་ཀྱིས་མི་བཟང་གི་བྱ་
བ་ལེགས་པོ་སྒྲུབ་པར་བགེགས་མི་བྱེད། བཅའ་ཁྲིམས་སྣ་མང་གི་སྤྱི་ཚོགས་ཀྱི་
ནང་མི་བཟང་གིས་སྔར་རྒྱུན་བཞིན་རྣམ་དཀར་གྱི་ལས་ཚད་མེད་དུ་བསྒྲུབ་ཆོག
འོན་ཀྱང་ཕྱིས་འབྱུང་ལ་བསམ་ན། ཉིན་བཞིན་ཇེ་མང་དུ་འགྲོ་བའི་བཅའ་
ཁྲིམས་ཀྱི་ནུས་པ་རིམ་བཞིན་ཉམས་དམས་སུ་སོང་ན་འདོད་དོ། །དེ་ནི་ཧ་ལམ་
ལོ་སྟོང་ཕྲག་འགའི་རྗེས་ཀྱི་བྱ་བ་ཞིག་སྟེ། དཔེར་ན། ལོ་ངོ་སྟོང་འགའི་ཕྱིས་
ཀྱི་འབྱུང་འགྱུར་ལ་དམིགས་ནས་ད་ལྟའི་བཅའ་ཁྲིམས་འདོར་དགོས་དོན་ག་ལ་
ཞིག ངེས་པར་དུས་རབས་ཀྱི་འཕོ་འགྱུར་ལ་རྟོག་དཔྱོད་བགྱིས་ཏེ། སྔོན་ཀླ་
ཀློ་བློ་རིག་མ་རྒྱས་པ་དང་། རྒྱལ་འབངས་གཅིག་ལྕོགས་དང་། གནམ་འོག་
ཁྱིམ་གཅིག་གི་དུས་རབས་ལ་སྡོམ་ཁྲིམས་གཏན་ལ་འབེབས་རུང་ཞིང་། དེར་
མ་ཟད་བྱམས་ལྡན་གྱི་རྒྱལ་བོ་དང་མཁས་མཛངས་ལྡན་པའི་བློན་པོས་འབངས་
མིར་ཐུགས་ཁུར་བྱེད་པ་དང་། བློ་དཀར་དྲང་བདེན་གྱི་མིས་རྒྱལ་བོའི་དོན་དུ་
རང་སྲོག་བློས་གཏོང་བ། མངའ་འབངས་ཐམས་ཅད་ཀྱིས་རྒྱལ་བོ་བརྩི་བ་
དང་། གོང་འོག་སོ་སོ་བབ་འོས་ཀྱི་གནས་སུ་འཇོག་པ་བཅས་ཚང་མ་མིའི་
བརྩེ་སེམས་ཀྱིས་གཞི་བྱས་ལ། གཤིས་བཟང་གི་ཀུན་སྤྱོད་ལ་བརྟེན་ནས་ཞི་
བདེ་ཞོད་འཇགས་བྱུང་ཞིང་། རྩ་བ་ནས་བཅའ་ཁྲིམས་ལ་བརྟེན་པ་མིན་་
ནོ། །དེ་འདྲའི་གནས་ཚུལ་ལ་བལྟས་འཕྲལ་ཡིད་སྨོན་འཆོར་ས་ཞིག་ཡིན་འདྲ་
མོད། དོན་དུ་ནི་དུས་རབས་དེ་གར་བཅའ་ཁྲིམས་ལ་སྣང་ཆུང་བྱས་ནས་མ་
བཀོལ་བ་མིན་ཏེ། བཀོལ་འདོད་ཀྱང་དེ་གནས་པའི་ཕྱིར་རོ། །དེ་ལས་ལྡོག་
སྟེ། འབངས་མིའི་བློ་གྲོས་རིམ་གྱིས་ཇེ་རྒྱས་སུ་སོང་བ་དང་བསྟུན། འཇིག་
རྟེན་སྟེང་གི་བྱ་བའང་སྣ་མང་དང༌། ལས་དོན་ཡང་ཇེ་མང་རྙོག་དྲ་ཅན་དུ་
སོང་བས་བཅའ་ཁྲིམས་ཀྱང་སྣ་མང་ཅན་དུ་མི་བཅས་ཐབས་མེད་བྱུང༌། དེར་
མ་ཟད་འབངས་མི་དག་གི་བློ་རིག་ཇེ་གསལ་དུ་ཆས་པ་དང་བསྟུན་བཅའ་ཁྲིམས་
ལ་གཏོར་བརླག་གཏོང་བའི་ཐབས་ཀྱང་རང་ཤུགས་ཀྱིས་ཕྲ་ཞིབ་ཏུ་གྱུར་སྟབས།
དོགས་ཟོན་བྱེད་ཐབས་ཀྱང་ཇེ་དམ་དུ་མི་གཏོང་ཐབས་མེད་བྱུང༌། མི་ཁ་ཤས་
ཀྱིས་ཁྲིམས་ལུགས་ཀྱི་སྙིང་བོ་ནི་བརྩེ་མེད་ཅིག་དང༌། ཁྲིམས་ལུགས་མཁན་གྱི་
བསམ་བློ་བརྩི་བསྲུང་བྱེད་པའང་ཁྲེལ་མེད་ཅིག་ཏུ་འདོད་མོད། གང་ལྟར་
བཤད་ཀྱང་ཁྲིམས་ལུགས་ཀྱིས་ནི་མི་རྣམས་ལ་ཕན་ཐོགས་ཆེན་པོ་ཡོད་པ་སྨོས་མ་
དགོས་སོ། །
ད་ལྟའི་ནུབ་གླིང་རྒྱལ་ཁབ་རྣམས་ཀྱི་གནས་ཚུལ་ལ་བལྟས་ན། མི་་་
དམངས་ཀྱི་བློ་གྲོས་མུ་མཐུད་དུ་གོང་འཕེལ་དུ་སོང་བའི་རྐྱེན་གྱིས་བློ་སྤོབས་ཀྱང་
ཇེ་ཆེ་ཡིན་ལ། ཧ་ལམ་གནམ་སའི་བར་གྱི་རང་བྱུང་ཁམས་སམ་སྤྱི་ཚོགས་སྟེང་
མིའི་བསམ་བློ་གཅུན་ཐུབ་པའི་ཆོས་ཤིག་མེད་པ་དང་འདྲ། མི་རྣམས་ཀྱིས་
རང་མོས་བཞིན་ཆོས་རྣམས་ཀྱི་ཆོས་ཉིད་ལ་ཞིབ་འཇུག་བྱས་པར་བརྟེན་ནས་དེ་
ཐག་གཅོད་བྱེད་ཐབས་ཀྱི་བཀོད་པ་རྙེད་པ་རེད། རང་བྱུང་ཁམས་ལ་མཚོན་
ན་དེའི་རང་བཞིན་དང་ནུས་པ་ཇི་འདྲ་ཞིག་ཡིན་པ་བརྟག་དཔྱད་ཀྱི་ཐབས་ལ་
བརྟེན་ནས་ཤེས་ཐུབ་པར་གྱུར་པ་མ་ཟད། ད་རུང་དེའི་རང་བཞིན་ལ་བརྟེན་
ནས་དེའི་ཆོས་ཉིད་དབང་དུ་བསྡུ་བའི་ཐབས་མང་ཤེས་རྟོགས་བྱུང་། སྤྱི་
ཚོགས་ཀྱི་ཕྱོགས་ནས་བཤད་ནའང་དེ་བཞིན་སྟེ། འགྲོ་བ་མིའི་རིགས་ཀྱི་རང་
བཞིན་དང་ཕན་ནུས་ལ་ཞིབ་འཇུག་བྱས་ཏེ། དེའི་རང་བཞིན་གཞིར་བྱས་
ཀྱིས་རིམ་བཞིན་དེ་ཁ་ལོ་བསྒྱུར་བའི་ཐབས་རྙེད་སྲིད་དོ། །

ལེའུ་བརྒྱད་པ། ནུབ་གླིང་ཤེས་རིག་གི་འབྱུང་ཁུངས།

དེང་རབས་ཀྱི་ནུབ་གླིང་ཤེས་རིག་དང་དེའི་འབྱུང་ཁུངས་བཤད་རྒྱུ་ནི་
བེའུ་བམ་འདི་ལྟ་བུས་ཐེག་དཀའ་བས། འདིར་ཧྥ་རན་སེའི་མཁས་པ་ཆེན་པོ་
གཱིས་ཛོ་ལགས་ཀྱི་ཤེས་རིག་གི་བྱུང་འཕེལ་ཞེས་པ་གཙོས་པའི་འབྲེལ་ཡོད་ཡིག་
རིགས་དག་ལ་གཞི་བྱས་ཏེ་དེའི་ནང་དོན་རགས་བསྡུས་ཤིག་བརྗོད་ན་འདི་ལྟ་སྟེ།
ནུབ་གླིང་ཤེས་རིག་གི་ཁྱད་ཆོས་ནི་མི་དང་མིའི་འབྲེལ་འཛུགས་འགྲོ་འོང་
གི་གནད་ལ་བཞེད་ཚུལ་མི་མཐུན་པ་མ་ཟད། བཞེད་ཚུལ་སོ་སོ་ལྟག་སྤྲོད་དུ་
གནས་ཤིང་ཕན་ཚུན་བར་འགྲིག་མཐུན་ཡོང་མིན་མི་ལྟ་སྟེ། དཔེར་ན། མི་
ལ་ལས་ཆབ་སྲིད་དབང་ཆའི་ཕྱོགས་འཛིན་ལ། ལ་ལས་ཆོས་ལུགས་ཀྱི་ཆེད་
དབང་དང་། ལ་ལས་གོང་མའི་ཆབ་སྲིད། ལ་ལས་ལྷ་དབང་སྲིད་གཞུང་།
ལ་ལས་སྐུ་དྲག་སྲིད་འཛིན་དང་ལ་ལས་དམངས་གཙོའི་ཆབ་སྲིད་ཀྱི་ཕྱོགས་་
འཛིན་པ་སོགས་བཞེད་ཚུལ་སྣ་ཚོགས་མང་ལ། རང་མོས་ཀྱིས་འགྲན་རྩོད་ཀྱི་
ལམ་ལ་ཞུགས་པ་རྒྱལ་ཕམ་གྱི་དབྱེ་བ་འབྱེད་དཀའ་བའི་གནས་སུ་མཆིས།
དུས་ཡུན་རིང་པོའི་ནང་ཕན་ཚུན་ཁ་གཏད་དུ་ལངས་པའི་རྣམ་པ་ཆགས་པས་
ཕན་ཚུན་ཁས་མི་ལེན་ནའང་མཉམ་དུ་མི་གནས་ཐབས་མེད་རེད། གལ་ཏེ་
མཉམ་དུ་གནས་དགོས་ན་ཕན་ཚུན་དགྲ་བོ་ཡིན་ཀྱང་ཕ་རོལ་བོའི་གནས་ཚུལ་
ཤེས་པའི་སྟེང་ནས་ཕན་ཚུན་གྱི་བྱ་བ་བྱེད་པ་ཁས་ལེན་དགོས། རང་ཉིད་ཀྱིས་
ཐམས་ཅད་སྒེར་གཅོད་བགྱིད་མི་ནུས་པ་དང་ཕ་རོལ་བོའི་བྱ་བ་ཁས་མི་ལེན་
ཐབས་མེད་པའི་རྐྱེན་གྱིས་རིམ་བཞིན་རང་རང་སོ་སོའི་བཞེད་ཚུལ་དང་བྱ་བ་
བྱེད་སྟངས་ཤིག་ཆགས་པར་བརྟེན། ཤེས་རིག་འཕེལ་རྒྱས་ལ་ནུས་ཚོད་ཀྱིས་
ཤེད་ཤུགས་བཏོན་པའི་མཐར་ངོ་བོ་གཅིག་ཏུ་གྱུར་པས། དེ་ནི་དམངས་གཙོ་
རང་མོས་བྱུང་བའི་གནད་དམ་པ་ཡིན་ནོ། །
དེང་རབས་ཀྱི་ནུབ་གླིང་ཤེས་རིག་ནི་རོ་མ་ནུབ་པའི་དུས་སུ་བྱུང་བ་སྟེ།
ཧ་ལམ་སྤྱི་ལོ་དུས་རབས་བཞི་བ་ནས་བཟུང་། རོ་མ་གོང་མའི་རྒྱལ་ཁབ་ཀྱི་
དབང་ཤུགས་རིམ་གྱིས་ཉམས་རྒུད་དུ་སོང་ཞིང་། དུས་རབས་ལྔ་བའི་ནང་
བསླེབས་པ་ན་གནས་ཚུལ་སྔར་བས་ཇེ་ཐུར་གྱུར་པ་དང་། ཀླ་ཀློའི་མི་རིགས་
རྣམས་ཀྱིས་ཕྱོགས་བཞིར་བཙན་འཛུལ་བྱས་པས་མཐར་གོང་མིའི་སྲིད་དབང་
རྩ་ཐོར་དུ་སོང་། མི་རིགས་དེ་དག་གི་ཁྲོད་ན་ཆེས་དར་བའི་མི་རིགས་ནི་རཱ་
ཨེར་མན་མི་རིགས་ཀྱི་གྲུབ་གཞིར་གྱུར་པའི་ཧྥ་རན་ཁེ་མི་རིགས་ཡིན་ལ། ཀླ་
ཀློའི་མི་རིགས་དེ་དག་གིས་རོ་མ་གོང་མའི་རྒྱལ་ཁབ་རྡོག་བརྫིས་བྱས་ཤིང་།
རོ་མའི་ལོ་ངོ་བརྒྱ་ཕྲག་འགའི་རིང་གི་ལམ་ལུགས་རྙིང་བ་ཐམས་ཅད་རྩ་གཏོར་
བཏང་། སྐབས་དེར་མི་དང་མིའི་བར་གྱི་འབྲེལ་བ་བཙན་ཤུགས་ཙམ་ལ་་
བརྟེན་པ་ལས་ཐབས་གཞན་མེད་དེ། ཀླ་ཀློ་མང་པོའི་དཔུང་ཚོགས་ཀྱིས་གང་
ས་གང་དུ་འཕྲོག་བཅོམ་གསོད་འབྲབ་སོགས་མི་ལས་རྒྱུ་མེད་སྟབས། ཕྱོགས་
གཅིག་ནས་རྒྱལ་ཁབ་མང་པོ་བྱུང་ཞིང༌། དེ་མཚུངས་སུ་ཡང་རྒྱལ་ཁབ་མང་པོ་
ཞིག་ནུབ་པའི་ལམ་དུའང་ཕྱོགས། དུས་རབས་བརྒྱད་པའི་དུས་མཇུག་ཏུ་
བསླེབས་པའི་ཚེ། ཧྥ་རན་ཁེ་མི་རིགས་ཀྱི་ཚོ་དཔོན་ཧྲ་ལའེ་མན་གྱིས་ད་ལྟའི་
ཧྥ་རན་སེ་དང་། འཇར་མན་དང་དབྱི་ཐ་ལི་སོགས་ཀྱི་ས་ཆ་བཙན་བསྒྲིལ་
བྱས་ཏེ་གོང་མའི་རྒྱལ་ཁབ་འཛུགས་པའི་རྨང་གཞི་བཏིང་ཞིང༌། ཕལ་ཆེར་ཡོ་
རོབ་གླིང་ཐམས་ཅད་གཅིག་གྱུར་གྱི་བརྗིད་ཉམས་ཤིག་ཐོན། འོན་ཏེ་གོང་མ་
ཧྲ་ལའེ་མན་སྐུ་འདས་རྗེས་རྒྱལ་ཁབ་སླར་ཡང་ཐོར་ཞིག་ཏུ་སོང་ཞིང་། གནས་
བབ་དེར་ཧྥ་རན་སེ་དང་རཱ་ཨེར་མན་ལ་རྒྱལ་ཁབ་ཀྱི་མིང་ཙམ་ཡོད་ཀྱང་རྒྱལ་
ཁབ་ཀྱི་ལམ་ལུགས་ཆགས་མེད་པས་མི་སུ་ཡིན་ཀྱང་དེའི་བཙན་ཤུགས་ལ་བརྟེན་
ནས་རང་མོས་གང་འདོད་བྱེད་པ་ཙམ་དུ་ཟད། དེ་བས་ན། ཕྱི་རབས་པ་
དག་གིས་དུས་རབས་དེར་ནི་ཀླ་ཀློའི་དུས་རབས་སམ་མུན་ནག་གི་དུས་རབས་
ཟེར། དུས་རབས་འདིའི་ནང་རོ་མའི་དུས་མཇུག་ནས་སྤྱི་ལོ་དུས་རབས་བཅུ་
བའི་བར་གྱི་ལོ་ངོ་བརྒྱ་ཙམ་གྱི་ཡུན་འདུ་བ་ཡིན་ནོ། །
དེ་འདྲའི་ཀླ་ཀློ་མུན་ནག་གི་དུས་རབས་སུ་ཡེ་ཤུའི་ཆོས་ཁང་ཁོ་ན་ནི་སྐྱོན་
ཅི་ཡང་མ་ཤོར་བར་ཉར་ཚགས་བྱེད་ཐུབ་པར་གྱུར་ཏེ། རོ་མ་ནུབ་རྗེས་ཧ་
ལམ་ཡེ་ཤུའི་ཆོས་ཁང་ཡང་རྩ་གཏོར་དུ་གཏོང་བར་འདྲ་ནའང་དོན་གྱིས་ནི་དེ་
ལྟར་མ་ཡིན་ནོ། །ཆོས་ཁང་ནི་ཀླ་ཀློ་རྩིང་སྤྱོད་ཀྱི་ཁོར་ཡུག་ཏུ་སྐྱོན་མ་ཤོར་བ་མ་
ཟད། ད་རུང་དེས་ཀླ་ཀློའི་མི་རིགས་དེ་དག་གི་ཡིད་བཀུག་སྟེ་ཁོ་ཚོ་རང་ཉིད་
ཀྱི་ཆོས་ལུགས་ཀྱི་ནང་འཇུག་འདོད་པ་རེད། དེ་འདྲའི་མཁས་མཛངས་ལྡན་
པ་ནི་འཇིག་རྟེན་སྟེང་ཤིན་ཏུ་ཉུང་། རྒྱུ་མཚན་གང་ཟེར་ན། མ་རིག་པས་
བསླད་པའི་ཀླ་ཀློ་དེ་དག་གི་བློ་སྒོ་འབྱེད་ན་ཁྱད་དུ་འཕགས་པའི་གནས་ལུགས་
ཀྱིས་ཐབས་མེད་ལ། དེ་བས་ཆོས་ཁང་གིས་ཆོ་ག་མང་པོ་གཏན་ལ་ཕབ་སྟེ་
བཅོས་སྤྲས་བྱས་པའི་ཕྱིའི་རྣམ་པས་མི་སེམས་བསླུ་བྲིད་ཀྱི་ཐབས་ཀྱིས་ཁོ་ཚོར་
དད་པ་སྐྱེས། ཕྱི་རབས་པ་དག་གིས་གནད་དོན་འདི་དཔྱད་འཇོག་བྱས་ཚེ།
འཆལ་གཏམ་གྱིས་མི་སེམས་བསླུས་པ་རེད་འདོད་དོ། །འོན་ཀྱང་གནས་བབ་དེ་
དུས་ཀྱི་ཁྲིམས་མེད་ལུགས་མེད་ཀྱི་སྤྱི་ཚོགས་ཁྲོད། ཡེ་ཤུའི་ཆོས་ལུགས་འབའ་
ཞིག་གིས་དེ་འདྲའི་རང་བྱུང་གནས་ལུགས་དང་མིའི་སེམས་ཀྱི་རིག་བྲལ་གྱི་རང་
བཞིན་ཤེས་ཀྱིན་འདུག གལ་ཏེ་གནས་བབ་དེར་ཆོས་ལུགས་དེ་མེད་ན་ཕལ་
ཆེར་ཡོ་རོབ་གླིང་ཧྲིལ་པོ་སྔ་མོ་ནས་གཅན་གཟན་གྱི་འཇིག་རྟེན་དུ་གྱུར་ཟིན།
དེར་བརྟེན། དུས་རབས་དེར་ཡེ་ཤུའི་ཆོས་ལུགས་ཀྱི་བཀའ་དྲིན་མི་ཆུང་ལ།
དེ་དང་དུས་མཉམ་ཡེ་ཤུའི་ཆོས་ལུགས་ལ་དབང་ཤུགས་ཐོབ་པའང་གློ་བུར་བ་
ཞིག་ག་ལ་ཡིན། སྤྱིར་བཤད་ན་སྐབས་དེ་དུས་ཕྱིའི་ལུས་ལ་གཅུན་པ་ནི་འཇིག་
རྟེན་པའི་དྲག་ཆས་ལ་གཏོགས་ཤིང་། བསམ་བློའི་ཕྱོགས་ལ་དབང་བསྒྱུར་བ་
ནི་ཆོས་ཁང་གི་དབང་ཕྱོགས་སུ་སོང་བས། སྐྱ་དབང་དང་སེར་དབང་ཞེས་
པའི་ལྟག་སྤྲོད་དུ་གནས་པའི་དབང་ཆ་གཉིས་གྲུབ་པ་རེད། ཆོས་ཁང་གི་སེར་
མི་ཚོས་སྐྱ་མི་དག་གི་དོན་དང་ས་གནས་དམངས་ཁྲོད་ཀྱི་དོན་དག་ལ་འཐུས་
གཏོགས་བྱེད་པ་རོ་མའི་དུས་རབས་ནས་བརྒྱུད་པའི་གོམས་སྲོལ་གྱི་རྐྱེན་གྱིས་ད་
ལྟའི་བར་དེ་དབང་ཤུགས་ཉམས་དམས་སུ་མ་སོང་། ཕྱིས་སུ་སེར་མི་དབྱི་ཡོན་
གྲོས་ཁང་ལ་ཞུགས་ཆོག་པའི་ཁུངས་ཀྱང་གནའ་བོའི་ཆོས་ཁང་གི་དབང་ཆར་
ཐུག་པ་ཡིན་ནོ། །
ཐོག་མར་རོ་མའི་རྒྱལ་ཁབ་ཚུགས་དུས་གྲོང་ཁྱེར་མང་པོ་མཉམ་འབྲེལ་
བྱས་ནས་གྲུབ་པ་ཞིག་ཡིན་སྟབས། རོ་མ་གོང་མའི་རྒྱལ་ཁབ་ཀྱིས་དབང་་
བསྒྱུར་མངའ་ཁོངས་གང་ས་གང་དུ་གྲོང་ཁྱེར་རྒྱལ་ཁབ་སྐར་ཚོམ་ལྟར་མང་ལ།
དེ་དག་རང་རང་སོ་སོར་བཅའ་ཁྲིམས་དང་དོ་དམ་བྱེད་ལུགས་ཤིག་ཡོད་པ་
དང་། དེ་དག་ཚང་མས་རོ་མའི་གོང་མར་བརྩི་བཀུར་བྱེད་པའི་དབང་གིས་ད་
གཟོད་མཉམ་འབྲེལ་གྱིས་གོང་མའི་རྒྱལ་ཁབ་ཅིག་ཏུ་གྱུར་པ་རེད། གོང་མའི་
རྒྱལ་ཁབ་འདི་འཇིག་ཕྱིན་གྲོང་མིའི་གྲོས་ཚོགས་སྔར་རྒྱུན་བཞིན་གནས་ཤིང་
དེར་མ་ཟད་ཕྱིས་ཀྱི་ཤེས་རིག་གི་རྒྱུ་ཆར་གྱུར(དམངས་གཙོ་ཆབ་སྲིད་ཀྱི་རྒྱུ་ཆ)
ཏོ། །
རོ་མ་གོང་མའི་རྒྱལ་ཁབ་ནུབ་ཟིན་ནའང་། འདས་པའི་ལོ་ངོ་བརྒྱ་ཕྲག་
འགའི་རིང་མི་རྣམས་ཀྱིས་མཐའ་གཅིག་ཏུ་རྒྱལ་ཁབ་དེ་ལ་གོང་མའི་རྒྱལ་ཁབ་
དང་། རྒྱལ་བོ་ལ་གོང་མ་ཞེས་ཟེར། དེ་འདྲའི་མིང་དེ་མི་དམངས་ཀྱི་ཡིད་ལ་
འཇགས་ཤིང་། གལ་ཏེ་གོང་མ་མཆོག་ཉིད་ཅེས་པའི་མཚན་འདི་མ་བོར་ན།
སྲིད་དབང་སྒེར་གཅོད་ཀྱི་བསམ་བློ་ཡང་མཚན་དེའི་རྗེས་སུ་འབྲངས་ནས་་་
སེམས་ཁོངས་ནས་འབོར་མི་སྲིད། ཕྱི་རབས་པའི་ཁྲོད་ནས་གོང་མའི་ཆབ་
སྲིད་གྱི་ཕྱོགས་འཛིན་མཁན་བྱུང་བ་དེའི་འབྱུང་ཁུངས་ཀྱང་འདི(གོང་མའི་
ཆབ་སྲིད་ཀྱི་རྒྱུ་མ)ཡིན།
སྐསས་དེའི་ཀླ་ཀློའི་མི་རིགས་ཀྱི་གོམས་སྲོལ་དང་གཤིས་ཀའི་སྐོར་དཔེ་
རྙིང་དུ་འཁོད་པ་མཐའ་གཅིག་ཏུ་གཞིར་འཛིན་མི་རུང་ནའང་། གནས་བབ་
ཀྱི་གནས་ཚུལ་ལ་ཚོད་དཔག་བགྱིས་ན་ཁོ་ཚོའི་དབང་ཤེད་སྙད་གཙེས་དང་བརྩེ
མེད་བླུན་རྨོངས་ཀྱི་ཚད་ཧ་ལམ་གཅན་གཟན་དང་འདྲ། ཡིན་ནའང་གཏིང་
ཟབ་ཏུ་ཞིབ་དཔྱད་གསེད་བཀྲོལ་བྱས་ན། དེའི་གླེན་ཞིང་རུས་གྱོང་གི་ཁྲོད་
རང་ཤུགས་ཀྱིས་ཞུམ་མེད་དཔའ་སྙེམས་ཀྱི་ཉམས་སྤོབས་དང་རང་སྐྱ་ལྷུག་་་
གཏོང་གི་སྙིང་སྟོབས་ཤིག་གནས་འདུག དེ་འདྲའི་སྙིང་སྟོབས་སྤྱིར་འགྲོ་བ་
མིའི་རིགས་ཀྱི་ལྷན་སྐྱེས་ཀྱི་རང་བཞིན་ཡིན་ནོ། །གནའ་བོའི་རོ་མའི་དུས་་་་
རབས་སུ་རང་དབང་གི་བཤད་ཚུལ་མེད་པ་ཞིག་མིན་ཏེ། ཡེ་ཤུའི་ཆོས་སྤེལ་
མཁན་གྱི་ནང་ན་རང་དབང་གི་ཕྱོགས་འཛིན་མཁན་ཡང་མེད་པ་ག་ལ་ཡིན།
འོན་ཀྱང་ཁོ་ཚོས་བསྒྲགས་པའི་རང་དབང་ནི་མི་རིགས་གཅིག་གི་རང་དབང་
ལས་རང་ཉིད་ཀྱི་རང་དབང་གི་ཕྱོགས་སྐྱོང་དགོས་ཚུལ་བཤད་མཁན་ཐོས་མ་
མྱོང་། རང་ཉིད་ཀྱི་རང་དབང་དང་རང་ལྡོག་གི་དར་སྲོལ་གོང་འཕེལ་གྱི་
ཕྱོགས་འཛིན་པ་ནི་རྩིང་སྤྱོད་ལ་མོས་པའི་རཱ་ཨེར་མན་གྱི་མིས་སྲོལ་ཕྱེ་བ་རེད།
དུས་ཕྱིས་ཀྱི་ཡོ་རོབ་གླིང་གི་ཤེས་རིག་གི་ཁྲོད་དེ་འདྲའི་དར་སྲོལ་ནི་རིག་བྲལ་དུ་
བཀུར་ཞིང་། ད་ལྟའི་བར་སྔར་མུས་བཞིན་རང་དབང་རང་བཙན་ལ་ཤིན་ཏུ་
དོ་སྣང་ཆེན་པོ་བྱེད། དེའི་བྱས་རྗེས་ནི་རཱ་ཨེར་མན་མི་ལ་མི་བརྩི་ཐབས་མེད་
རེད་དོ། །
ཕྱིས་སུ་རིམ་གྱིས་ཀླ་ཀློ་མུན་ནག་གི་དུས་རབས་མཇུག་བསྒྲིལ་ཏེ་ཕྱོགས་སོ་
སོར་འཁྱམ་པའི་མི་དམངས་ཀྱང་གཏན་སྡོད་ཀྱི་གཞི་ཚུགས། དེར་བརྟེན་
ནས་བཀས་བཀོད་རྒྱུད་འཛིན་གྱི་མངའ་ཁོངས་བཅད་བཟུང་གི་རྣམ་པར་་་
བརྒལ་བ་དང་། དེ་འདྲའི་རྣམ་པ་ནི་དུས་རབས་བཅུ་བ་ནས་དབུ་བཟུང་ཞིང་
དེ་ནས་བཅུ་བདུན་པའི་བར་བསླེབས་ཕྱིན་ད་གཟོད་ཉམས་དམས་སུ་གྱུར།
དུས་རབས་དེ་ལ་བཀས་བཀོད་རྒྱུད་འཛིན་ལམ་ལུགས་ཀྱི་དུས་རབས་ཟེར།
བཀས་བཀོད་རྒྱུད་འཛིན་ཀྱི་དུས་རབས་སུ་ཧྥ་རན་སེ་དང་སི་ཕེན་རྒྱལ་ཁབ་
སོགས་ལ་རང་རང་སོ་སོར་རྒྱལ་ཁབ་ཀྱི་མིང་ཐོབ་ཅིང་རྒྱལ་བོའང་ཡོད་མོད།
འོན་ཏེ་རྒྱལ་བོ་ནི་མིང་ཙམ་དུ་ཟད། རྒྱལ་ནང་དུ་དམག་མིས་མངའ་ཁོངས་
བཅད་བཟུང་བྱས་པ་ནི་ཚོ་ཤག་ཏུ་གྱུར་ཅིང་། རང་སར་མཁར་བརྩིགས་་
དམག་སྐྱོང་གི་ལས་བསྒྲུབས་པ་དང་། མི་དམངས་བྲན་དུ་བཀོལ་ནས་རང་
ཉིད་སྐུ་དྲག་བགྱིས་སྟབས། དོན་དངོས་སུ་རང་བཙན་རྒྱལ་ཁབ་མང་དུ་གྱེས།
མུན་ནག་གི་དུས་རབས་ཀྱི་ནང་རང་ཉིད་ཀྱི་རང་དབང་ཡོད་ཀྱང་། ཕྱིས་
བཀས་བཀོད་རྒྱུད་འཛིན་གྱི་དུས་རབས་སུ་བསླེབས་དུས་གནས་ཚུལ་གཏན་
ནས་མི་འདྲ་བར་གྱུར། རང་དབང་གི་ཁེ་དབང་ནི་མཐའ་གཅིག་ཏུ་ས་ཞིང་ཆེ་
བའི་སྐུ་དྲག་གི་གཞན་དབང་དུ་སོང༌། སྐབས་དེ་དུས་སྐུ་དྲག་རྣམས་ལ་བསྲུང་
དགོས་ཀྱི་རྒྱལ་ཁྲིམས་མེད་པ་མ་ཟད། མི་དམངས་ཀྱི་སྐྱོན་བརྗོད་ཀྱང་མེད་དེ།
སྐུ་དྲག་ནི་གྲོང་ཁྱེར་གཅིག་གི་ནང་བཀུར་འོས་ཀྱི་རྒྱལ་བོ་ཡིན་ལ། དགྲ་བོའི་
རྒྱལ་ཁབ་བཙན་འཛུལ་དུ་ཡོང་ན་རང་ཉིད་ཀྱི་སྟོབས་ཤུགས་ཉམ་ཆུང་སྟབས་ད་
གཟོད་སྒེར་གཅོད་ལམ་ལུགས་ཀྱི་འཇིགས་སྐུལ་འབའ་ཞིག་ཏུ་ཟད། ཡོ་རོབ་
གླིང་གི་རྒྱལ་ཁབ་སོ་སོ་ཕལ་མོ་ཆེར་དེ་འདྲའི་གནས་ཚུལ་བྱུང་ལ། མི་དམངས་
ཀྱིས་སྐུ་དྲག་ཡོད་པ་ཙམ་ལས་རྒྱལ་བོ་ཡོད་པ་མི་ཤེས་སོ། །དཔེར་ན་ཧྥ་རན་སེ་
དང་སི་ཕེན་ལ་མཚོན་ན། གནས་བབ་དེར་རྩ་བ་ནས་ཧྥ་རན་སེ་རྒྱལ་ཁབ་
དང་སི་ཕེན་རྒྱལ་ཁབ་ཏུ་འབོད་རུང་གི་ལམ་ལུགས་ཆགས་མི་འདུག་གོ།
གོང་གླེང་དག་ལ་བལྟས་ན། བཀས་བཀོད་རྒྱུད་འཛིན་གྱི་སྐུ་དྲག་་་་
རྣམས་ཀྱིས་དབང་སྒེར་གཅོད་བྱས་ཡོད་ནའང་། དེར་བརྟེན་ནས་ཡོ་རོབ་
གླིང་ཧྲིལ་པོར་དབང་བསྒྱུར་ག་ལ་ཐུབ། ཆོས་ལུགས་ཀྱིས་ཀླ་ཀློ་སྤྱིའི་མི་སེམས་
གཅུན་ཐུབ་སྟེ་ཁོ་ཚོ་དད་པ་བྱེད་པར་གྱུར་ཅིང་། དུས་རབས་བཅུ་གཉིས་པ་
ནས་དུས་རབས་བཅུ་གསུམ་གྱི་བར་ཆོས་ལུགས་ཀྱི་སྟོབས་ཤུགས་རྒྱས་ནས་རྩེར་
སོན། དེ་ལྟར་ཐུབ་པའི་རྒྱུ་མཚན་གང་ཟེར་ན་གཏན་ནས་གློ་བུར་བ་ཞིག་མིན་
ཏེ། སྤྱིར་མི་འཇིག་རྟེན་དུ་གནས་པ་ལ་སྐབས་འགར་རྒྱུ་ཚོགས་མཉམ་
འཛོམས་ཀྱིས་དུས་གཅིག་རྔམ་ཟིལ་ཆེ་བར་འགྱུར་བ་སོགས་ཧ་ལམ་ཆོས་ཐམས་
ཅད་རང་ཉིད་ཀྱི་ནུས་ཤུགས་ཀྱིས་གང་འདོད་བགྱིད་ནུས་པ་ལྟ་བུ་འབྱུང་སྲིད།
ཡིན་ནའང་སྐྱེ་འཆིའི་གནས་ལུགས་རྟོགས་མི་ཐུབ་བོ། །དེ་ལྟ་བུར་ཐུག་ན་གོང
མ་ཧྲ་ལའེ་མན་གྱི་དཔའ་མཛངས་དང༌། ཆིན་ཧྲི་ཧྥོང་གི་རྔམ་ཟིལ་གྱིས་ཀྱང་
བཀོད་པ་ག་ལ་ཡོད། མི་ཚེའི་ཆེས་ཉམ་ཆུང་བའི་གནས་ཀྱང་དེ་རེད། ཆོས་
ལུགས་ཀྱི་ལས་འགན་ནི་རྣམ་ཤེས་དང་ཕྱི་མའི་གྲུབ་ཚུལ་གསལ་བཤད་བྱས་ཏེ་མི་
རྣམས་དོགས་པའི་རྒྱ་ལས་བཀྲོལ་བར་བྱ་བ་དེ་ཡིན་པས། འགྲོ་བ་མིའི་རིགས་
ཤིག་ཡིན་ཚེ་དེ་ལ་མི་ཉན་ཐབས་ག་ལ་ཡོད། རིག་གནས་ཀྱི་གོ་རྟོགས་མ་སད་
པའི་གནས་བབ་དེར་མཚོན་ན། བྱུང་རྒྱལ་དུ་སྨྲ་བ་ལ་ཡིད་ཆེས་བྱེད་པའི་སྤྱི་
ཚོགས་ནི་ལུགས་མེད་ལུང་མེད་ཀྱི་གཏམ་དུ་ཟད་པར་ངོ་མཚར་རྒྱུ་ཅི་ཞིག་མཆིས།
དེ་ལྟར་ཆོས་ལུགས་ལ་དད་པ་བྱེད་པའི་སྲོལ་གནམ་འོག་ཏུ་ཁྱབ་ཅིང་། བློ་
དཀར་རྣམ་དག་གིས་ཆོས་ལ་དད་ཆོག་པ་ལས་སྒེར་འདོད་སྨྲ་བའི་ཆ་ཡོད་མི་
འོས། དེ་འདྲའི་བཙན་བརླང་གི་ཚུལ་ནི་རྒྱལ་བོས་འབངས་ལ་བཙན་ཐབས་
ཀྱིས་གཉའ་གནོན་བྱེད་པ་དང་གཉིས་སུ་མ་མཆིས། ཞིབ་ཏུ་བཤད་ན་གནས་
བབ་དེ་དུས་ཀྱི་གནས་ཚུལ་འོག་མི་དམངས་ཀྱི་ལུས་ཕུང་ནི་ཆ་གཉིས་ཏེ། གཅིག་
ནི་བསམ་བློ་དང་། གཅིག་ནི་ཤ་རུས་བརྡོས་བཅས་ཀྱི་ཕུང་བོའི་ཕྱོགས་སུ་
བགོས་པ་དང་མཚུངས། ཤ་རུས་ཀྱི་ཆ་ནི་རྒྱལ་བོའི་འཇིག་རྟེན་ལུགས་ཀྱི་སྲིད་
དབང་གིས་དབང་བསྒྱུར་ལ། བསམ་བློའི་ཆ་ནི་རོ་མའི་ཆོས་ཁང་ལ་ཉན་་
དགོས་པ་རེད། འཇིག་རྟེན་པའི་སྲིད་དབང་གིས་མངོན་གྱུར་གྱི་ཟང་ཟིང་གི་
འཇིག་རྟེན་ལ་དབང་བྱེད་པ་དང༌། ཆོས་ལུགས་ཀྱིས་ནི་ལྐོག་གྱུར་གྱི་བསམ་
པའི་འཇིག་རྟེན་ལ་མངའ་མཛད་པ་ཡིན་ནོ། །
ཆོས་ལུགས་ཀྱིས་བསམ་པའི་འཇིག་རྟེན་ལ་དབང་བསྒྱུར་ནས་མི་སེམས་
གཅུན་སྟབས། རྒྱལ་བོའི་འཇིག་རྟེན་ལུགས་ཀྱི་སྲིད་དབང་དང་ཁ་གཏད་ཀྱི་
གནས་ཚུལ་བྱུང་ལ། ཡིན་ནའང་དེ་ལྟ་བུ་ཙམ་གྱིས་ཆོག་པར་མི་བྱེད་པར་ད་
རུང་སྔར་བས་བསམ་བློ་དང་ཤ་རུས་ཀྱི་ཕུང་བོ་གཉིས་ལས་གང་གལ་འགངས་ཆེ་
བ་ཤེས་པར་བྱ་དགོས་ཏེ། དེའང་ཤ་རུས་ཀྱི་ཕུང་བོ་ནི་ཕལ་བ་དང་ཕྱི་རྐྱེན་
ཡིན་ལ། བསམ་བློ་ནི་གཙོ་བོ་དང་ནང་གི་རྐྱེན་ཡིན་པ་དང་། ང་ཚོའི་ཆོས་
ལུགས་ཀྱིས་གཙོ་བོ་དང་ནང་རྐྱེན་ལ་དབང་མཛད་དེ་ཕྱི་རྐྱེན་དང་ཕལ་བ་ལ་དོ་
སྣང་མ་བྱས་ན་ཇི་ལྟར་འགྲིག ངེས་པར་དུ་དེ་ང་ཚོའི་ཁ་ལོ་བསྒྱུར་ཡུལ་གྱི་
ཁོངས་སུ་བསྡུ་དགོས། དེ་བས་ན་སྔར་བས་རྒྱལ་བློན་གྱི་གོ་གནས་ལ་བཙན་
རྒོལ་ལམ་དེའི་རྒྱལ་ཁབ་འཕྲོག་ལེན་ནམ་རྒྱལ་ས་འཕྲོག་པར་བྱེད། དེ་ལྟར་རོ་
མའི་ཆོས་རྒྱལ་ནི་འཇིག་རྟེན་སྟེང་བཀུར་གནས་མཐར་ཐུག་ཏུ་གྱུར། འཇར་
མན་གྱི་གོང་མ་ཧིན་ལིས་གདུང་རབས་བཞི་བ་ཆོས་རྒྱལ་ཀུ་ལི་ཀུ་ལིས་དང་་
འགལ་བའི་རྐྱེན་གྱིས་གྲང་རླུང་ཆར་ཆུའི་ནང་རྐང་རྗེན་དུ་རོ་མའི་མཁར་་་་་་
འདབས་སུ་ཉིན་ཞག་གསུམ་རེར་ལངས་དགོས་བྱུང་ཞིང་། ཆོས་རྒྱལ་ལ་ཉེས་
ཆད་མི་གཅོད་པའི་ངོ་དགའ་བྱས་པ་རེད། བྱ་བ་འདི་ནི་དུས་རབས་དེར་བྱུང
(ཆོས་ལུགས་ཀྱི་དབང་ཤུགས་ཀྱི་རྒྱ་བསྐྱེད་པ)བ་ཡིན་ནོ། །
དེ་ནས་ཀླ་ཀློ་རྩིང་བརླང་གི་དར་སྲོལ་ཅུང་ཞི་ནས་སིལ་མར་གནས་པའི་
རྣམ་པ་བྱུང་། མི་རྣམས་ཀྱིས་མཁར་བརྩིགས་ཁང་ལས་བྱས་ཏེ་གཞིས་ཆགས་
བདེར་གནས་ཐུབ་ཕྱིན་འཚོ་བ་ངན་ངོན་ཙམ་གྱིས་ཡིད་མི་ཚིམ་པར་གྱུར་སྟབས།
མི་རྣམས་རིམ་བཞིན་འཚོ་བའི་ཕྱོགས་ལ་གྱོན་ཆས་དྲོན་པོ་དང་ཁ་ཟས་ཞིམ་པོ་
སོགས་ལོངས་སྤྱོད་འདོད་དང་སྦྲགས་སྔར་གྱི་འཚོ་བ་རོལ་ཐབས་དྲན་པའི་མི་
བག་ཞར་སོང་ཞིང་། དེ་ལྟར་དགོས་མཁོ་སྣ་ཚོགས་བྱུང་བར་བརྟེན་ནས་བཟོ་
ཚོང་ལས་རྒྱས་པ་དང་། གནས་སོ་སོར་གྲོང་ཁྱེར་ཐོལ་གྱིས་བྱུང་བས་གྲོང་ཁྱེར་
དུ་མི་འབྱོར་ཕྱུག་ཅན་ཡང་རང་ཤུགས་ཀྱིས་བྱུང་། དེ་ནི་རོ་མའི་དུས་རབས་
ཀྱི་ཕྱིས་སུ་བྱུང་བའི་གྲོང་ཁྱེར་སླར་དར་ཞེས་པ་རེད། ཡིན་ནའང་གྲོང་ཁྱེར་གྱི་
མི་དེ་དག་དང་ཐོག་སྟོབས་ལྡན་ཞིག་མིན་ནོ། །ཀླ་ཀློའི་དམག་མི་རྣམས་འདས་
ཟིན་པའི་དུས་ཀྱི་བཙན་སྤྱོད་འཕྲོག་བཅོམ་གྱི་ལས་ལ་འཁྲེང་བཞིན་ཡོད་པ་སྨོས་
མ་དགོས་ནའང་། སྤྱིའི་རྣམ་པ་ཐག་བཅད་ཟིན་པས་རིང་དུ་འགྲོ་མི་ཐུབ་
ཅིང་། ཐག་ཉེའི་འཕྲོག་བཅོམ་གྱི་ཡུལ་ལ་གྲོང་ཁྱེར་གྱི་ཡུལ་མི་ལས་མེད། དེ་
བས་ན་གྲོང་ཁྱེར་བས་བཀས་བཀོད་རྒྱུད་འཛིན་གྱི་སྐུ་དྲག་དམག་མི་ནི། ཁོ་
ཚོས་དངོས་རྫས་ཉོ་དུས་ཚོང་ཞག་དང༌། དངོས་རྫས་འཕྲོག་བཅོམ་ལ་ཐོན་ཚེ་
ཇག་པར་འཛིན། དེར་བརྟེན། ཉོ་ཚོང་བྱས་ནའང་ཁོ་ཚོའི་རྩིང་སྤྱོད་ལ་
དོགས་ཟོན་མི་བྱེད་ཐབས་མེད་རེད། རྒྱུ་མཚན་དེས་ན་ཚོང་རྭའི་མཐར་་་
མཁར་བརྩིགས་ཤིང་། གྲོང་ཁྱེར་གྱི་ཡུལ་མི་ཚོས་སོ་བ་བགྱིས་ནས་ཕན་ཚུན་
གྲོགས་ཏན་གྱིས་དགྲ་བོ་སྔོན་འགོག་དང་བདེ་སྡུག་མཉམ་མྱོང་བྱེད་དོ། །ཚོགས་
འདུའི་དུས་ཅོང་བརྡུངས་ནས་གྲོང་ཁྱེར་གྱི་ཡུལ་མི་རྣམས་མཉམ་འཛོམས་བྱེད་
ཅིང་། ཚང་མས་གཅིག་གྲོགས་གཅིག་གིས་བྱེད་པར་དམ་བཅའ་འཇོག་པ་མ་
ཟད། ཚོགས་འདུའི་སྟེང་མང་ཚོགས་ཀྱི་ཁྲོད་ནས་མི་འགའ་གྲོང་ཁྱེར་གྱི་ཡུལ་
མིའི་འགོ་བར་བདམས་ནས་རྒོལ་བསྲུང་གི་ཐབས་ལ་བཀོད་འདོམས་བགྱིད།
འགོ་བ་དེ་དག་གིས་གལ་ཏེ་དབང་ཟིན་ན། རང་གིས་རང་འདོད་བྱེད་ཅིང་
གོང་མའི་སྒེར་གཅོད་དང་ཁྱད་ཅི་ཡང་མེད་ལ། འོན་ཏེ་གཞན་དང་མི་འདྲ་བ་
ནི་གྲོང་ཁྱེར་གྱི་ཡུལ་མི་དག་གི་བློར་མ་བབས་ན་གཞན་གདམ་བསལ་བྱེད་ཆོག་
པ་རེད།
དེ་འདྲའི་གྲོང་ཁྱེར་གྱི་ཡུལ་མིས་གྲུབ་པའི་རང་སྐྱ་བའི་སྡེ་ཚན་ལ་རང་
དབང་གྲོང་ཁྱེར(Freecit) ཟེར། གྲོང་ཁྱེར་དེ་དག་གིས་རྒྱལ་བོའི་བཀའ་
ལ་འགོག་རྒོལ་བྱེད་པའམ། ཡང་ན་སྐུ་དྲག་དམག་དཔུང་ལ་གཡུལ་འགྱེད་ཀྱི་
ཟིང་བསླང་རྒྱུན་མི་ཆད། དུས་རབས་བཅུ་གཅིག་པའི་ནང་ནས་བཟུང་།
ཡོ་རོབ་གླིང་གི་རྒྱལ་ཁབ་མང་པོར་རང་དབང་གྲོང་ཁྱེར་ཆེས་མང་པོ་བྱུང་ཞིང་།
དེ་དག་ལས་ཤིན་ཏུ་གྲགས་ཆེན་ནི་དབྱི་ཐ་ལིའི་སྨི་ལན་དང་ལོན་པཱ་ཏི།
འཇར་མན་གྱི་ཧན་ཟ་མནའ་མཐུན་བཅས་ཡིན། དུས་རབས་བཅུ་གསུམ་
པའི་དབུར་ལི་ཕེ་ཅིན་དབ་ཧན་པོག་སོགས་ཀྱི་གྲོང་ཁྱེར་གྱི་ཡུལ་མི་རྣམས་ལས་
རིགས་གཅིག་པའི་ལྷན་ཚོགས་ཀྱི་འབྲེལ་བ་ཚུགས་པར་བརྟེན་ནས་སྟོབས་་་་་
ཤུགས་ཉིན་བཞིན་བརྟས་ཤིང་། མཐར་གྲོང་ཁྱེར་གྱ་ལྔའི་མནའ་འབྲེལ་ཆེན་
པོར་འཕེལ་མྱོང་བ་དང་། དེར་རྒྱལ་བློན་སྐུ་དྲག་རིགས་ལ་ཐབས་ཟད་དེ་ཕན་
ཚུན་བར་ཆིངས་ཡིག་བཀོད་ནས་དེའི་རང་བཙན་ཁས་བླངས་ཤིང་། གྲོང་
ཁྱེར་སོ་སོར་རྒྱ་མཁར་བརྩིགས་པ་དང༌། དམག་དཔུང་སྟ་གོན། བཅའ་
ཁྲིམས་གཏན་འབེབས་དང་སྲིད་བཀའ་ཁྱབ་བསྒྲགས་སོགས་བྱེད་ཆོག་པར་བྱས་
པས། རང་ཤུགས་ཀྱིས་རང་བཙན་རྒྱལ་ཁབ་ཀྱི་ལམ་ལུགས(དམངས་གཙོའི་
ཆབ་སྲིད་ཀྱི་རྒྱུ་ཆ)གྲུབ་ཟིན་ཏོ། །
གོང་བཤད་ལྟར་དུས་རབས་བཞི་ལྔའི་ཡུན་ལ་ཆོས་ཚོགས་དང་། གོང་
མ། སྐུ་དྲག མི་སེར་གང་ཡིན་ཀྱང་སོ་སོ་ཚང་མར་ལམ་ལུགས་ཤིག་ཆགས་
ཏེ། དབང་ཤུགས་ཇི་སྙེད་ཅིག་ལྡན་པས་ཕལ་ཆེར་འགྲོ་བ་མིའི་རིགས་ཀྱི་སྤྱི་
ཚོགས་འབྲེལ་བར་དགོས་ངེས་ཀྱི་ཆ་རྐྱེན་གྲུབ་ཟིན། ཡིན་ནའང་། དེ་དག
གཅིག་གྱུར་བྱས་ཏེ་རྒྱལ་ཁབ་གཅིག་གམ་སྲིད་གཞུང་གཅིག་ཚུགས་ནུས་ཀྱི་ཚད
ལ་བསླེབ་མེད། མི་དམངས་ཀྱིས་རྩོད་ཡུལ་ཡང་ཕྱོགས་རེ་བ་ཙམ་དུ་ཟད་པས།
ད་རུང་ཧྲིལ་པོ་ཞེས་པ་ཇི་འདྲ་ཞིག་ཡིན་པ་གོ་རྟོགས་བྱུང་མི་འདུག དུས་ཕྱིས་
སྤྱི་༡༡༠༩ ལོར་རྒྱ་གྲམ་དམག་དཔུང་བྱུང་ཞིང༌། དེ་ནི་ཡོ་རོབ་གླིང་གི་མི་
རྣམས་ཀྱིས་ཆོས་ལུགས་མཉམ་འབྲེལ་ཡོང་བ་སྲུང་སྐྱོབ་ཀྱི་ཕྱིར་ཨ་ཤེ་ཡ་ཆུང་བའི་
ཕྱོགས་སུ་དཔུང་འཇུག་བྱས་སོ། །ཐེངས་འདིའི་གཡུལ་འཐབ་ནི་ཡོ་རོབ་གླིང་
ཧྲིལ་པོ་མཉམ་འབྲེལ་གྱིས་ཨ་ཤེ་ཡ་གླིང་དགྲ་ཟླར་བཟུང་བ་ཞིག་སྟེ། དུས་དེ་
ནས་བཟུང་མི་རྣམས་ཀྱིས་ད་གཟོད་ཡོ་རོབ་དང་ཨ་ཤེ་ཡ་ཞེས་པའི་གླིང་གཉིས་
དང་ཕྱི་ནང་གི་ཁྱད་པར་ཡོད་པ་ཤེས་རྟོགས་ཐེབས་པས་ཁ་ཕྱོགས་གཅིག་གྱུར་
བྱུང་བ་རེད། དེར་མ་ཟད་ཡོ་རོབ་གླིང་གི་རྒྱལ་ཁབ་དག་ལ་མཚོན་ན། རྒྱལ་
ཁབ་ཀྱི་དར་རྒུད་ལ་འབྲེལ་བའི་དོན་ཆེན་ཞིག་ཀྱང་ཡིན་སྟབས། རྒྱལ་ཁབ་སོ་
སོའི་མི་དམངས་ཀྱི་བསམ་བློ་གཅིག་མཐུན་བྱུང་བར་བརྟེན། ད་གཟོད་རྒྱལ་
ཁབ་ཀྱི་ཕན་གནོད་ལ་སེམས་ཁྲལ་བྱེད་པའི་ལམ་དུ་ཞུགས། རྒྱུ་མཚན་དེ་བས་
ན། རྒྱ་གྲམ་དམག་དཔུང་བྱུང་བར་བརྟེན་ནས། ཡོ་རོབ་གླིང་གི་མི་་་་་
དམངས་ཀྱིས་ཡོ་རོབ་གླིང་ཞེས་པ་ཞིག་ཡོད་པ་དང་། རྒྱལ་ཁབ་སོ་སོའི་མི་
དམངས་ཀྱིས་རྒྱལ་ཁབ་ཅེས་པ་ཞིག་ཡོད་པ་ཤེས་རྟོགས་བྱུང་། རྒྱ་གྲམ་དམག་
དཔུང་ནི་སྤྱི་ལོ༡༠༩༦ལོ་ནས་སྔ་ཕྱིར་ཕྱི་རོལ་ཏུ་དཔུང་འཇུག་ཐེངས་བརྒྱད་
བྱས་ཤིང་། མཐར་སྤྱི་ལོ་༡༢༧༠ལོར་མཇུག་བསྒྲིལ་བ་རེད་དོ། །
རྒྱ་གྲམ་དམག་དཔུང་ནི་སྤྱིར་ཆོས་ལུགས་ལ་ལྷག་བསམ་གྱི་དབང་གིས་
བྱུང་ནའང་། ལོ་ངོ་ཉིས་བརྒྱའི་ཡུན་ལ་འཐབ་ཀྱང་གྲུབ་འབྲས་ཅི་ཡང་མ་སྨིན་
པས་ཐམས་ཅད་དེ་ལ་སུན་པར་གྱུར། རྒྱལ་ཁབ་སོ་སོའི་གོང་མས་ཀྱང་ཆོས་
ལུགས་ཀྱི་དབང་རྩོད་རེས་བྱེད་པ་ལས་ཆབ་སྲིད་ཀྱི་དབང་རྩོད་པ་གལ་ཆེན་
དང་། ཨ་ཤེ་ཡའི་གླིང་ལ་རྒྱང་སྐྱོད་བྱེད་པ་ལས་ཡོ་རོབ་གླིང་གི་ཡུལ་ཁོངས་
ནས་རང་གི་མངའ་རིས་རྒྱ་བསྐྱེད་ན་ཕན་ཚུན་ངོས་ཟིན་པར་བརྟེན་ནས་གཡུལ་
འགྱེད་བྱེད་མཁན་རང་རང་ཤུགས་ཀྱིས་ཇེ་ཉུང་དུ་སོང་། ཐེངས་དེའི་གཡུལ་་་་
འཐབ་ལ་བརྟེན་ནས་མི་དམངས་ཀྱི་མཐོང་རྒྱ་ཇེ་ཆེར་སོང་བ་མ་ཟད། རྒྱལ་
ནང་འཚོ་ཐབས་བྱེད་ནུས་པ་ཤེས་པས་རྒྱང་སྐྱོད་ལ་སུན་སྣང་སྐྱེས། དེ་ལྟར་
རྒྱང་སྐྱོད་ཀྱི་ལྷག་བསམ་བག་ལ་ཞ་ནས་མཐར་མཚམས་བཞག་པ་རེད། དེ་
འདྲའི་མཐའ་འབྲས་ནི་དགོད་བྲོ་བ་ཞིག་ཡིན་ནའང་། གནས་བབ་དེ་དུས་ཀྱི་
ཡོ་རོབ་གླིང་གི་ཀླ་ཀློར་མཚོན་ན། ཤར་ཕྱོགས་ཀྱི་ཤེས་རིག་མཐོང་བའི་གོ་
སྐབས་བྱུང་བས་རང་ཉིད་ལ་མཁོ་བ་རྣམས་ཚུར་བསུས་ཏེ་རིག་གནས་ཀྱི་འཕེལ་
རྒྱས་ལ་སྐུལ་སྤེལ་ཆེན་པོ་ཐེབས། དེ་མཚུངས་ཤར་ནུབ་ཀྱི་ཁ་གཏད་དང་ཕྱི་
ནང་གི་ཁྱད་པར་ཤེས་པའི་རྐྱེན་གྱིས་རྒྱལ་ཁབ་ཀྱི་ལམ་ལུགས་ཀྱི་གཞི་བཏིང་ལ།
དེ་ནི་རྒྱ་གྲམ་དམག་དཔུང་ལས་བྱུང་བའི་འབྲས་བུ(རྒྱ་གྲམ་དམག་དཔུང་ལ་
བྱས་རྗེས་ཤིན་ཏུ་ཆེ)ཡིན་ནོ། །
བཀས་བཀོད་རྒྱུད་འཛིན་གྱི་དུས་རབས་སུ། རྒྱལ་ཁབ་སོ་སོའི་རྒྱལ་པོ་
ཚང་མ་མིང་སྟོང་ཙམ་དུ་མཆིས་ཤིང་། ཡིན་ནའང་ཁོ་ཚོ་སེམས་བདེ་བག་
ཕེབས་ཤིག་མ་ཡིན་ལ། ཕྱོགས་གཞན་ཞིག་ནས་རྒྱལ་ནང་གི་མི་དམངས་ཀྱི་
ཤེས་ཡོན་རིམ་གྱིས་གོང་འཕེལ་དུ་ཕྱོགས་པའི་དབང་གིས་སྐུ་དྲག་གི་འཆིང་སྒྲོག་
ལས་རྟག་ཏུ་གནས་འདོད་མེད་པས། སྤྱི་ཚོགས་སྟེང་དུའང་དུས་འགྱུར་བྱུང་
བར་བརྟེན་སྐུ་དྲག་རྣམས་འགོག་གནོན་བྱེད་པའི་དབུ་བཟུང་བ་རེད།
དཔེར་ན། དུས་རབས་བཅོ་ལྔ་བའི་ནང་ཧྥ་རན་སེའི་གོང་མ་ལའོ་དབྱི་གདུང་
རབས་བཅུ་གཅིག་པས་སྐུ་དྲག་བརླགས་ཏེ་རྒྱལ་བོའི་དབང་ཆ་སླར་གསོ་བྱས་པ་
ལྟ་བུའོ། །གནས་སྐབས་དེར་རྒྱལ་བོའི་དབང་སྡུད་ནི་རྒྱལ་ཁབ་འདི་ཁོ་ན་ཙམ་
ག་ལ་ཞིག་སྟེ། ད་རུང་དབྱིན་ཇི། འཇར་མན། སི་ཕེན་སོགས་རྒྱལ་ཁབ་
མང་པོ་ཞིག་ཀྱང་དེ་ལས་མ་འདས་སོ། །རྒྱལ་ཁབ་སོ་སོའི་གོང་མས་ཐབས་གང་
ཡོད་ཀྱིས་དབང་ཆ་གཅིག་སྡུད་བྱེད་འདོད་པ་སྨོས་མ་དགོས་ཤིང་། མངའ་
འབངས་ཀྱིས་ཀྱང་གོང་མའི་དབང་ཆའི་མིང་གཡར་ཁུལ་གྱིས་སྐུ་དྲག་རྣམས་
མེད་པར་བྱེད་འདོད་ཡོད་པའི་རྐྱེན་གྱིས་གོང་འོག་མཐུན་ཞིང་བར་མ་ཕམ་པའི་
ཐབས་བརྟེན། དེ་བས་ན་རྒྱལ་ཡོངས་ཀྱི་སྲིད་བཀའ་གཅིག་ཏུ་གྱུར་ཅིང་ཡུན་
གྱིས་སྲིད་གཞུང་གི་ལམ་ལུགས་གྲུབ་པ་དང༌། དེར་མ་ཟད་དུས་རབས་འདིའི་
ནང་རྫས་མདེལ་གྱི་བཀོལ་སྤྱོད་ཉིན་བཞིན་ཇེ་དར་དུ་སོང་བས་རིམ་གྱིས་མདའ་
གཞུའི་ཐབས་ཚུལ་དོར་བ་དང་། མི་སུ་ཡིན་ཀྱང་རྟ་དམག་ལ་སྐྲག་མཁན་མེད་
པར་གྱུར། དེ་མཚུངས་སུའང་པར་རྐོའི་ལག་རྩལ་གསར་གཏོད་བྱས་པས།
ཧ་ལམ་འགྲོ་བ་མིའི་རིགས་ཀྱི་སྤྱི་ཚོགས་ལ་བསམ་བློ་བརྒྱུད་བསྒྲགས་བྱེད་པའི་
ལམ་ཡངས་པོར་ཕྱེ། དར་བརྟེན་ནས་མིའི་བློ་རིག་མྱུར་གྱིས་རྒྱས་ལ།
བཀས་བཀོད་རྒྱུད་འཛིན་གྱི་དམག་མིའི་སྟོབས་ཤུགས་ཉིན་བཞིན་ཉམས་རྒུད་
དུ་སོང་། སྤྱིར་བཏང་བཤད་ན། དུས་སྐབས་དེའི་འགྲོ་ཕྱོགས་ནི་ཇི་ལྟ་བུ་
ཞིག་རེད་ཟེར་ན། རྒྱལ་ཁབ་ཀྱི་དབང་ཤུགས་རིམ་གྱིས་ལྟེ་བའི་སྲིད་གཞུང་གི་
རྫས་རྒྱུན་ཕྱི་མ་ཡིན་པ་དང་ཀུན་ནས་མཚུངས་ལ། ནང་ཁུལ་རུལ་མྱགས་སོང་
ནའང་སྔར་རྒྱུན་བསྲུང་ཅི་ཐུབ་ལ་འབད་དེ་འགྱུར་མཐུན་བྱེད་མི་ཤེས། ཡང་
སྤྱི་ཚོགས་སྟེང་མིའི་བློ་རིག་ཉིན་བཞིན་ཇེ་གསལ་དུ་འགྲོ་བཞིན་ཡོད་པས། མི་
དམངས་ནི་སྔར་ལྟར་རྨོངས་མུན་གྱིས་བརླམས་པའི་རྣམ་པ་བརྗེས་ནས་དཔེ་
ཀློག་བྱེད་པ་རབ་ཏུ་བྱུང་བ་འབའ་ཞིག་གི་ཁྱད་དབང་མ་ཡིན་པར་མི་དཀྱུས་མ་
སུ་ཡིན་ཀྱང་དཔེ་ཆ་འདོན་ཆོག་པ་བྱུང༌། གལ་ཏེ་དཔེ་གཞུང་ཀློག་ན་བདེན་
དོན་འཚོལ་བའི་ཐབས་ཤེས་པ་རྟོགས་ཚེ་ཆོས་རྣམས་ལ་རང་ཤུགས་ཀྱིས་ཐེ་ཚོམ་
འཇུག འོན་ཏེ་ཐེ་ཚོམ་ཞེས་པ་ནི་ཆོས་ཁང་ལ་མཚོན་ན་འཛེམ་བྱ་ཡིན་སྟབས།
ཕྱོགས་དེ་གཉིས་ཤེད་ཤུགས་མཉམ་པས་མཐར་སྤྱི་ཚོགས་ཀྱི་སྟེང་ཆོས་ལུགས་
བཅོས་བསྒྱུར་གྱི་རྦ་རླབས་གཡོ་བར་གྱུར། སྤྱི་ལོ༡༥༣༠ལོར་མཚན་སྙན་སྲིད་
རྩེར་གཡོ་བའི་ལའོ་ཏཱ་ཞེས་བྱ་བས་ཆོས་ལུགས་བཅོས་བསྒྱུར་གྱི་ཤིང་རྟའི་སྲོལ་ཕྱེ་
སྟེ་རོ་མའི་ཆོས་རྒྱལ་གྱི་ལྡོག་ཕྱོགས་སུ་ཆས་ཤིང་། ཆོས་ལུགས་གསར་མ་སྤེལ་
བའི་གཏམ་བསྒྲགས་པས་གནམ་འོག་གི་མི་ཐམས་ཅད་ཀྱི་སེམས་ལ་འགོག་མེད་
ཀྱི་གཡོ་འགུལ་ཐེབས། །ཡིན་ནའང་། རོ་མ་ནི་ད་རུང་སེང་གེ་ནད་ཅན་ཞིག་
དང་འདྲ་བར་དབུགས་སྟོབས་ཞན་ནའང༌། སེང་གེ་ནི་ཇི་ལྟར་བྱས་ཀྱང་སེང་
གེ་ཡིན་ནོ། །སྐབས་བབ་དེར་རྙིང་མ་ནི་སེང་གེ་དང༌། གསར་མ་ནི་སྟག་དང་
མཚུངས་པས། རྒྱལ་ཕམ་གྱི་དབྱེ་བ་འབྱེད་དཀའ། གཡུལ་འཐབ་དེའི་ནང་
ཡོ་རོབ་གླིང་གི་རྒྱལ་ཁབ་སོ་སོའི་མི་མཐའ་ཡས་པ་གྲོངས་མཐར་གསར་མ(
Prdestant) ཞེས་པའི་གྲུབ་མཐའ་བྱུང༌། གསར་རྙིང་གཉིས་ཀའི་གོ་གནས་
མ་ཤོར་པས། ལའོ་ཏཱའི་འབད་པའང་སྟོང་བར་ཟད། འོན་ཀྱང་མི་བསད་
པའི་སྡུག་རྩུབ་ལ་མཚོན་ན། གསར་མའི་བློས་གཏོང་གི་ཚད་ཤིན་ཏུ་ཆེ་ལ།
གལ་ཏེ་དེ་མ་བཤད་ནའང་དེའི་མཐར་ཐུག་གི་དམིགས་ཡུལ་ནི་ཕྱོགས་གཉིས་
ཀས་ཆོས་ལུགས་དད་མོས་རང་དབང་ཆོག་མིན་རྩོད་པ་ལས་ཆོས་ལུགས་རྣམ་
དག་ཡིན་མིན་རྩོད་པ་མིན་ལ། རོ་མའི་སྲིད་དབང་འཕྲོག་རྩོད་བྱེད་པ་ལས་ཡེ་
ཤུའི་ཆོས་ལུགས་ཡིན་མིན་རྩོད་པ་མིན་ཏེ། དེ་བས་ན། ཐེངས་འདིའི་རྩོད་
གླེང་གིས་ནི་མི་དམངས་ཀྱིས་རང་དབང་རྩོད་ལེན་བྱེད་པའི་རྣམ་པ་གསར་བ་
ཞིག་མཚོན་གྱིན་ཡོད་སྟབས། ཤེས་རིག་གོང་འཕེལ་དུ་ཆས་པའི་མཚོན་་་་
རྟགས་ཤིག་རེད་ཅེས་བཤད་རུང་ངོ་། །(ཆོས་ལུགས་བཅོས་བསྒྱུར་ནི་ཤེས་རིག་
དར་བའི་མཚོན་རྟགས་རེད།)
དུས་རབས་བཅོ་ལྔ་བའི་མཇུག་ནས་བཟུང་། ཡོ་རོབ་གླིང་གི་རྒྱལ་ཁབ་
སོ་སོའི་རྒྱལ་ཁབ་ཀྱི་དབང་ཆ་སྲིད་གཞུང་ལ་མངའ་བ་དང་། དང་ཐོག་མི་
དམངས་རྣམས་རྒྱལ་བོར་མངོན་འདོད་ཀྱི་དང་བ་ཆེ་ཞིང་། རང་ཉིད་ཆབ་
སྲིད་ལ་ཞུགས་པའི་ཁེ་དབང་ཡོད་པ་མི་ཤེས་མོད། རྒྱལ་བོས་སྐུ་དྲག་རྣམས་
མཐར་སྐྲོད་བྱེད་འདོད་ཀྱང་། མི་དམངས་ཀྱི་སྟོབས་ཤུགས་ལའང་མི་བརྟེན་
ཐབས་མེད་བྱུང་། དུས་སྐབས་གཅིག་གི་དབང་ཆའི་ཆེད་རྒྱལ་བོ་དང་མི་་
དམངས་མཉམ་འབྲེལ་བྱས་ཏེ་ཕན་ཚུན་བེད་སྤྱོད་དང་། སྐབས་འགར་སྲིད་
གཞུང་གིས་ད་རུང་ཁྱད་དམིགས་ཀྱིས་མི་དམངས་ལ་དབང་ཆ་ཇི་སྙེད་ཅིག་སྤྲད་
པས་མི་དམངས་ཀྱི་གོ་གནས་གོང་འཕེལ་དུ་སོང་། དེ་འདྲའི་གནས་ཚུལ་ཡར་
ལྡན་དུ་སྤེལ་བ་དང་བསྟུན་དུས་རབས་བཅུ་དྲུག་བཅུ་བདུན་ལ་བསླེབས་དུས།
བཀས་བཀོད་རྒྱུད་འཛིན་གྱི་སྐུ་དྲག་བག་ལ་ཞ་ནས་མིང་མེད་རྗེས་མེད་དུ་གྱུར།
ཆོས་ལུགས་ཀྱི་གྱོད་གླེང་ད་རུང་ཞི་མེད་ནའང་ཆེ་ཕྱོགས་ནས་ཐག་བཅད་ཟིན་
པས། རྒྱལ་ཁབ་ནང་ཁུལ་དུ་མི་དམངས་དང་སྲིད་གཞུང་གི་འབྲེལ་བ་ལས་
གཞན་མེད་ལ། འོན་ཏེ་སྒེར་དབང་ལ་སྤྲོ་ཞེན་ཆེ་བ་ནི་དབང་ལྡན་དག་གི་
རིགས་གཅིག་པའི་ནད་ཡིན་ཏེ། རྒྱལ་ཁབ་སོ་སོའི་རྒྱལ་བོ་རྣམས་ཀྱང་དེ་ལས་
མ་འདས་སོ། །སྐབས་དེ་ནས་མི་དམངས་དང་རྒྱལ་བོའི་བར་རྩོད་གླེང་གི་དབུ་
ཚུགས་ཤིང་། དེ་འདྲའི་འཐབ་རྩོད་ནི་ཐོག་མར་དབྱིན་ཇི་ནས་བྱུང་བ་རེད།
དུས་སྐབས་དེར་རྒྱལ་བོའི་ཕྱོགས་ཀྱི་དབང་ཐང་མི་ཆུང་ནའང་། མི་དམངས་
ཀྱིས་བཟོ་ཚོང་ལས་གཉེར་བའི་རྐྱེན་གྱིས་དངོས་རྫས་གསོག་འཇོག་མང་ཞིང་།
མི་ཉུང་བ་ཞིག་གིས་སྐུ་དྲག་རྣམས་ཀྱི་ས་ཞིང་ཉོས་ཏེ་ས་བདག་ཏུ་གྱུར། མི་དེ་
དག་ལ་ཕྱོགས་གཅིག་ནས་ས་ཞིང་དང་ནོར་རྫས་ཡོད་ལ། ཕྱོགས་གཅིག་ནས་
ཚོང་ལས་ལ་མཁས་པས་རྒྱལ་ཡོངས་ཀྱི་ཚོང་ལས་སྒེར་སྡོམ་བྱས་པས་རྒྱལ་ཁབ་ཀྱི་
རྒྱུ་ནོར་གྱི་བདག་པོ་ལྟ་བུར་གྱུར། དེ་བས་ན་རྒྱལ་བོའི་སྒེར་གཅོད་ལ་ཉམས་
སྣང་མི་བྱེད་ཐབས་མེད་བྱུང༌། སྔོན་ཆད་རོ་མ་དགྲ་བོར་བཟུང་སྟེ་ཆོས་ལུགས་
བཅོས་བསྒྱུར་བྱས་ཤིང་། ད་ལྟ་རྒྱལ་བོའི་ཕྱོགས་དགྲར་བལྟས་ནས་ཆབ་སྲིད་
བཅོས་བསྒྱུར་བྱེད་པའི་ཁ་ཕྱོགས་གྲུབ་འདུག བྱ་བའི་རང་བཞིན་ལ་བལྟས་
ན། དེ་གཉིས་ལ་ཆོས་ལུགས་དང་འཇིག་རྟེན་ལུགས་ཀྱི་ཁྱད་པར་མཆིས་མོད་
ཀྱང་། རང་བཙན་རང་དབང་ལ་ནུས་པ་ཐོན་པའི་དར་སྲོལ་ཤེས་རིག་གི་
རྟགས་མཚན་དུ་གྱུར་པའི་ཆ་ནས་འདྲ། དེ་ནི་ཧ་ལམ་རང་དབང་གྲོང་ཁྱེར་གྱི་
སྙིང་སྟོབས་སྐབས་འདིར་ཡང་སླར་གསོ་བྱུང་བ་རེད། སྤྱི་ལོ༡༦༣༥ལོར་ཆཱ་
ལའེ་ཧྲི་གདུང་རབས་དང་པོ་སྲིད་ཁྲིར་བསྐོས། དམངས་དབང་བཤད་ཚུལ་
དང་ཆོས་ལུགས་བར་གྱི་རྩོད་གླེང་ཤུགས་དྲག་ལ། སྐབས་འགར་གྲོས་ཚོགས་
འཚོགས་པ་དང་། སྐབས་འགར་སྒོ་གཏད་རྒྱག་བྱས་པས་བཤད་ཚུལ་སྣ་་་་
ཚོགས་ཀྱིས་ཁྱབ། སྤྱི་ལོ༡༦༤༩ལོར་བསླེབས་པའི་དུས་མཐར་རྒྱལ་བོ་ཕབ་སྟེ་
སྤྱི་མཐུན་གྱི་ཆབ་སྲིད་ལམ་ལུགས་ཚུགས་ཐུབ་བྱུང་། ཡིན་ནའང་དེ་ནི་ཡུད་
ཙམ་ལས་མ་འགོར་བར་ཕྱིས་སུའང་ཟིང་བསླང་སྣ་ཚོགས་བརྒྱུད་དགོས་བྱུང་
བས། སྤྱི་ལོ༡༦༨༨ ལོར་བའེ་ལཱན་གདུང་རབས་གསུམ་པ་རྒྱལ་སར་བསྐོ་་་
བཞག་གནང་བས་ད་གཟོད་སྲིད་གཞུང་གི་ཁ་ཕྱོགས་བཅོས་བསྒྱུར་བྱས།
རང་དབང་དམངས་གཙོའི་རྩ་དོན་ལྟར་རྒྱལ་འབངས་མཉམ་སྐྱོང་གི་ལམ་་་་
ལུགས་གཏན་ལ་ཕབ་ནས་ད་ལྟའི་བར་ལུས་པ་རེད།
ཧྥ་རན་སེར་མཚོན་ན་དུས་རབས་བཅུ་བདུན་པའི་དབུ་སྟེ་ལའོ་དབྱི་་་
གདུང་རབས་བཅུ་གསུམ་པའི་སྐབས། གོང་མ་ལིས་སེ་ལིའི་སྟོབས་ཤུགས་
ཀྱིས་རྒྱལ་བོའི་ཕྱོགས་ཀྱི་དབང་ཐང་ལ་ཤུགས་སྣོན་ཐེབས། སྤྱི་ལོ༡༦༤༣ལོར་
ལའོ་དབྱི་གདུང་རབས་བཅུ་བཞི་བ་སྲིད་ཁྲིར་བཞུགས་དུས་དགུང་ལོ་ལྔ་ཙམ་
ལས་མིན་པས་རྒྱལ་ཁབ་ཀྱི་བྱ་བཞག་ཐག་གཅོད་མི་ཤེས་པའི་ཁར་ཕྱི་ནང་ལ་
དུས་འགྱུར་མང་དུ་འབྱུང་བའི་སྐབས་ཡིན་མོད། རྒྱལ་ཁབ་ཀྱི་སྟོབས་ཤུགས་
ལ་ཉམས་རྒུད་མ་སོང་། དེ་ཕྱིས་རྒྱལ་བོ་ནར་སོན་རྗེས་ལྷན་སྐྱེས་ཀྱི་བློ་རིག་
གསལ་ཞིང་ཡབ་མེས་གོང་མ་དག་གི་འཕྲིན་ལས་སྐྱོང་མུས་ཀྱིས་ནང་ཁུལ་བདེ་
འཇགས་སུ་གཏོང་བ་མ་ཟད་ཕྱི་རྒྱལ་ལའང་གཡུལ་འཐབ་ཐེངས་མང་བགྱིས་
པས་རྒྱལ་ཁ་ཐོབ། ལའོ་དབྱི་གདུང་རབས་བཅུ་བཞི་བས་ཁྲི་ལོ་ངོ་དོན་གཉིས་
བར་སྐྱོང་བརི་རིང་འཕྲིན་ལས་རྒྱས་ཤིང་དབང་ཐང་ཆེ་བའི་རྩེར་སོན། འོན་
ཀྱང་ཁོའི་སྐུ་ཚེ་སྨད་ལ་དམག་ཤུགས་རིམ་གྱིས་ཉམས་ཤིང་སྲིད་ཁྲིམས་ལྷོད་པས།
རྒྱལ་རྒྱུད་རྒུད་པའི་མཚན་རྟགས་ཅུང་ཟད་མངོན་དུ་གྱུར། ལའོ་དབྱི་གདུང་
རབས་བཅུ་བཞི་བ་རྒས་པ་ནི་ཁོ་རང་ཉིད་རྒས་པ་ཙམ་མ་ཡིན་ཏེ། ཡོ་རོབ་
གླིང་གི་རྒྱལ་བོའི་དབང་ཆ་སྤྱིར་ཉམས་དམས་སུ་ཆས་པའི་རྟགས་རེད། དེ་
ནས་ལའོ་དབྱི་གདུང་རབས་བཅོ་ལྔ་བའི་དུས་སྐབས་སུ། སྲིད་གཞུང་ནང་
རལ་དུ་གྱུར་པའི་རྩེར་སོན། གལ་ཏེ་སྔར་རྒྱུན་དང་བསྡུར་ཚེ། སྔ་ཕྱིའི་ཧྥ་
རན་སེ་ནི་རྒྱལ་ཁབ་གཉིས་ལྟ་བུར་གྱུར། འོན་ཀྱང་ཕྱོགས་གཞན་ཞིག་ནས་ཧྥ་
ལན་སེའི་ཤེས་རིག་ལ་མཚོན་ན། ཆབ་སྲིད་ནང་རལ་དུ་གྱུར་པའི་དུས་སྐབས་
དེར་ཤེས་རིག་གི་དཔལ་ཡོན་སྔར་བྱུང་མ་མྱོང་བ་རྒྱས། དུས་རབས་བཅུ་་
བདུན་པའི་ནང་མཁས་པ་ཚོའི་གྲོས་གླེང་ཁྲོད་དུ་རང་དབང་གི་བསམ་བློ་མེད་པ་
ཞིག་མིན་མོད། ཁོ་ཚོའི་ལྟ་ཚུལ་གུ་དོག་ཆེ་ལ། དུས་རབས་བཅོ་བརྒྱད་པར་
བསླེབས་ཚེ་ད་གཟོད་དེའི་རྣམ་པ་གསར་དུ་བྱུང༌། ཆོས་ལུགས་དང་ཆབ་སྲིད།
མཚན་ཉིད་གཞུང་ལུགས་དང་རང་བྱུང་ཚན་རིག་སོགས་ཕྱོགས་གང་ཐད་ནས་
དར་ཞིང་། ཞིབ་འཇུག་གི་ཁོངས་ཀྱང་ཤིན་ཏུ་ཆེ། ཞིབ་འཇུག་དང་དབྱེ་
འབྱེད། དོགས་གཅོད་དང་ཚོད་སད་སོགས་བརྒྱུད་དེ་མི་རྣམས་ཀྱི་བསམ་
བློའི་སྒོ་འཕར་ཡངས་སུ་ཕྱེ། སྤྱིར་གནས་སྐབས་དེའི་གནས་ཚུལ་ནི་རྒྱལ་བོའི་
ཆབ་སྲིད་རང་སོར་གནས་པའི་ཁྲོད་ནས་ཉམས་རལ་དུ་སོང་བ་དང་། མི་
དམངས་ཀྱི་བསམ་བློ་ནི་སྔོན་ཐོན་དང་རང་དབང་རྩོད་ལེན་བྱེད་པའི་ཡིད་་
འགྱུར་ཆེན་པོ་བྱུང་སྟབས། རྒྱལ་བོ་དང་མི་དམངས་ཀྱི་བར་འགལ་བའི་མེ་རྟ་
འབར་ལ་ཉེ། དུས་རབས་བཅོ་བརྒྱད་པའི་དུས་མཇུག་གི་ཧྥ་རན་སེའི་གསར་
བརྗེ་ཆེན་པོ་ནི་རྩོད་གླེང་དེ་འདྲའི་ཕྱིའི་རྣམ་ཅན་དེ། དུས་འགྱུར་དེ་རིགས་ནི་
དབྱིན་ཇི་ལ་མཚོན་ན་དུས་རབས་བཅུ་བདུན་པའི་དཀྱིལ་དང་། ཧྥ་རན་སེར་
མཚོན་ན་དུས་རབས་བཅོ་བརྒྱད་པའི་མཇུག་ཏུ་བྱུང་བས་བར་ན་བགྲང་བྱ་བརྒྱ་
ཕྲག་ལྷག་ཡོད་ནའང་། འབྱུང་རྐྱེན་དང་མཐའ་འབྲས་སོགས་ལ་བལྟས་ན་དེ་
གཉིས་གཅིག་མཐུན་རེད།
གོང་བཤད་དག་ནི་ནུབ་གླིང་ཤེས་རིག་གི་བྱུང་བ་མདོར་བསྡུས་ཙམ་ཡིན་
ལ། ཞིབ་ཏུ་ནི་ཤེས་རིག་གི་བྱུང་འཕེལ་ཞེས་པའི་གཞུང་སྒྱུར་མར་བལྟ་དགོས་
ཤིང༌། མཁས་པ་ཚོས་གཞུང་དེ་ཕྱོགས་ཡོངས་ནས་སྔ་ཕྱི་འབྲེལ་ཐུབ་མེད་པས་
མུ་མཐུད་དུ་ཞིབ་དཔྱད་བྱས་ན་ངེས་པར་དུ་ཕན་འབྲས་ལེགས་པོ་ཞིག་འབྱུང་
སྲིད་དོ། །

ལེའུ་དགུ་བ། འཇར་པན་ཤེས་རིག་གི་འབྱུང་ཁུངས།

ལེའུ་གོང་མའི་ནང་གླེང་པ་ལྟར་ནུབ་གླིང་ཤེས་རིག་གི་ཁྱད་ཆོས་ནི་འདི་ལྟ་
སྟེ། དེ་ཡང་མི་དང་མིའི་བར་གྱི་འབྲེལ་བའི་ཐད་དང་ཐོག་བཤད་ཚུལ་སྣ་
ཚོགས་མཉམ་དུ་གནས་ཤིང་། དེ་ནས་ཕན་ཚུན་རྩོད་གླེང་བགྱིས་པས་རིམ་
བཞིན་འདོད་ཚུལ་ཐག་ཉེ་བར་ཕྱོགས་པ་དང་ལྷན་ཅིག་མཐར་གཅིག་གྱུར་གྱི་
ལམ་དུ་ཞུགས་ལ། དེའི་ནང་རང་དབང་གི་བསམ་བློའི་ཆའང་མཆིས་སོ། །
འོན་ཀྱང་འཇར་པན་གྱི་གནས་ཚུལ་ནི་དེ་འདྲ་ཞིག་མ་ཡིན་ཏེ། འཇར་པན་
ཤེས་རིག་ནི། མིའི་སྤྱི་ཚོགས་ཀྱི་འབྲེལ་བའི་ཕྱོགས་ལ་རྒྱུ་ཆ་སྣ་ཚོགས་ཤིག་ཡོད་
པ་སྨོས་མ་དགོས་ཏེ། རྒྱལ་བོ་དང་སྐུ་དྲག ཆོས་ལུགས་དང་མི་དམངས་
སོགས་ནི་གནའ་སྔ་མོ་ཞིག་ནས་ཡོད་པ་མ་ཟད་རང་རང་སོ་སོའི་གནས་སུ་རིམ་
པ་ཞིག་ཏུ་གྱུར་སྟབས། རང་ཉིད་ལ་རང་ཉིད་ཀྱི་བསམ་བློ་ཞིག་ཆགས་ཡོད་
དོ། །འོན་ཏེ་དེ་འདྲའི་བསམ་བློ་མཉམ་གནས་དང་ཕན་ཚུན་ཐག་ཉེར་བསྙེན་
ནས་གཅིག་གྱུར་ཡོང་མ་ཐུབ་བོ། །གལ་ཏེ་ཐུབ་ཀྱང་ལྕི་ཡང་ཤོར་བས་ལྕི་བར་
ཕྱོགས་པ་ཞེས་ཟེར། ཤེས་རིག་གི་རང་དབང་ནི་རང་དབང་གཞན་གྱིས་དོད་
མི་ཐུབ། ཁེ་དབང་སྣ་ཚོགས་ལོངས་སྤྱོད་དུ་བཅུག་པ་འབའ་ཞིག་ལ་བརྟེན་
ནས་ཕན་ཁེ་སྣ་ཚོགས་ཐོབ་ཅིང་། གྲུབ་མཐའ་སོ་སོའི་ལྟ་ཚུལ་དང་ལེན་བྱས་
ཏེ་སྟོབས་ཤུགས་སྣ་ཚོགས་ལ་རྩལ་འདོན་དང་ཕན་ཚུན་བར་ཆ་སྙོམས་རྒྱུན་་
འབྱོངས་བྱས་ན། ད་གཟོད་དེ་འདྲའི་རང་དབང་གནས་སྲིད་པ་རེད། རང་
དབང་ཡང་རང་དབང་མིན་པའི་ཁྲོད་ནས་སྦྲུམ་པ་ཞིག་ཡིན། མི་དང་མིའི་
འབྲེལ་བའི་སྟེང་། སྲིད་གཞུང་དང༌། མི་དམངས་དང་མཁས་པའམ་དཔོན་
རིགས་སོགས་གོ་གནས་ཀྱི་རིམ་པ་མི་འདྲ་བ་གང་ཡིན་ཀྱང་རུང་སྟེ་དབང་ཆ་
ངེས་ཅན་ཞིག་མཆིས་པ་ཞིག་ཡིན་ཚེ། བློ་རིག་གསལ་ནའང་ཆོག ལུས་
ཤུགས་ཆེ་ནའང་རུང་སྟེ་སྟོབས་ཤུགས་ཤིག་ཡིན་ན་ངེས་པར་ཚད་ཅན་ཞིག་ཡིན་
ནོ། །འགྲོ་བ་མིའི་རིགས་ཀྱི་དབང་ཆ་གང་ཡིན་ཀྱང་སྐྱོན་ཀུན་ཟད་ཅིག་ཡོང་མ་
ནུས་ཏེ། དེའི་ཁྲོད་ན་ངེས་པར་ལྷན་སྐྱེས་ཀྱི་སྐྱོན་གནས་འདུག་པའམ།
ཡང་ན་ཐ་ཤལ་དཔའ་ཞུམ་པའི་རྐྱེན་གྱིས་བྱ་བར་འཐུས་ཤོར་འབྱུང་བའམ།
ཡང་ན་ཐལ་དྲགས་པའི་དབང་གིས་ཟིང་ཆ་འབྱུང་བ་ལྟ་བུ་གནའ་དེང་གི་ལོ་
རྒྱུས་སྟེང་མང་། དེ་ནི་ཕྱོགས་གཅིག་ལ་ཡོ་བས་དྲངས་པའི་བྱུར་ཆགས་ཡིན་
སྟབས། དབང་ཅན་དག་གིས་ངེས་པར་དེ་ལ་ཉམས་སྣང་བྱེད་དགོས།
འཇར་པན་དང་ནུབ་གླིང་གི་ཤེས་རིག་བསྡུར་བའི་ཚེ་ནའང་། ཁྱད་པར་ཆེན་
པོ་ཞིག་ཡོད་པ་ནི་དབང་ཆ་ཕྱོགས་གཅིག་ཏུ་ཡོ་བ་འདིར་ཐུག་འདུག
འཇར་པན་ལ་མཚོན་ན་དབང་ཆ་ཕྱོགས་གཅིག་ཏུ་ཡོ་བ་ནི་མི་དང་མིའི་
འབྲེལ་བའི་བར་དུ་སྤྱི་ཁྱབ་དུ་སིམ་འདུག
གཞུང་འདིའི་ལེའུ་གཉིས་པའི་ནང་རྒྱལ་ཁབ་གཅིག་གི་མི་དམངས་ཀྱི་
དར་སྲོལ་སྐོར་གླེང་མྱོང་ལ། དབང་ཆ་ཕྱོགས་གཅིག་ཏུ་ཡོ་བར་བྱེད་པའང་དེ་
འདྲའི་དར་སྲོལ་གྱི་རིགས་ཅིག་རེད། ད་ལྟ་མཁས་པ་ཚོས་དབང་ཆའི་ཕྱོགས་
གྲོས་མོལ་བྱེད་ཚེ། དུས་རྒྱུན་སྲིད་གཞུང་དང་མི་དམངས་ཁ་གཏད་དུ་བཟུང་
ནས། སྲིད་གཞུང་གི་སྒེར་གཅོད་ལ་ཞེ་སྡང་བ་མིན་ཚེ་མི་དམངས་ཀྱི་འཛེམས་
བག་ལུགས་མེད་ལ་ཀླན་ཀ་འཚོལ་བར་བགྱིད། འོན་ཀྱང་གལ་ཏེ་དོན་ངོ་མར་
བརྟག་དཔྱད་ཞིབ་ཏུ་བྱས་ན་དེ་འདྲའི་ཕྱོགས་འཛིན་དེ། མིའི་འབྲེལ་བ་ཆེས་
ཆེ་བ་ནས་ཆེས་ཆུང་བའི་བར་ཆེ་ཆུང་གང་ཡིན་དང་སྤྱི་སྒེར་གྱི་ཁྱད་ཅི་ཡང་མ་ཕྱེ་
བར་མིའི་འབྲེལ་བ་ཞིག་ཡིན་ཚེ་གང་ས་གང་དུ་གནས་འདུག་གོ། དེ་ལྟར་
དབང་ཆའི་ཡོ་འཛིན་ནི་མ་ཁྱབ་ས་མེད་ནའང་། དེ་འདྲའི་ཚུལ་ལ་མཁས་པ་
ཚོས་ཉམས་འཇོག་མ་སྣང་བའི་གནད་གང་ཡིན་ནམ་ཞེ་ན། དེ་ནི་སྲིད་གཞུང་
དང་མི་དམངས་བར་གྱི་འབྲེལ་བ་ཆེ་ལ་སྤྱི་ཡིན་པའི་རྐྱེན་གྱིས་ད་གཟོད་མི་་
རྣམས་ཀྱིས་ཉམས་སྣང་བྱེད་པ་བྱུང་ཞིང་། གྲོས་མོལ་ཡང་ཕལ་ཆེ་བ་འདིའི་
ཕྱོགས་སུ་སོང་འདུག ད་ནི་དོན་དངོས་ཀྱི་གནས་ཚུལ་དང་སྦྱར་ནས་ཕྱོགས་
གཅིག་ཏུ་ཡོ་བར་བྱེད་པའི་སྐོར་གླེང་ན། གང་ན་ཕོ་མོའི་འབྲེལ་བ་ཡོད་ན།
དེ་ན་ཕོ་མོའི་དབང་ཆའི་ཡོ་འཛིན་དང་། གང་ན་ཕ་བུའི་འབྲེལ་བ་ཡོད་ན།
དེར་ནི་ཕ་བུའི་དབང་ཆའི་ཡོ་འཛིན་ཡོད་ལ། དེ་བཞིན་གཅེན་གཅུང་དང་
བགྲེས་གཞོན། ཁྱིམ་ཚང་བར་དང་སྤྱི་ཚོགས་སྟེང་གི་གནས་ཚུལ་ལའང་དེ་
བཞིན་ནོ། །དེ་ནི་དགེ་སློབ་དང་། དཔོན་གཡོག དབུལ་ཕྱུག མཆོག་
དམན་སོགས་དང་མཚུངས་ཏེ། ཐམས་ཅད་ཀྱི་སྟེང་དབང་ཆའི་ཡོ་འཛིན་
ཁྱབ་འདུག དེ་བས་ཞིབ་ཏུ་འགྲོ་བ་མིའི་རིགས་ཀྱི་རིགས་རྒྱུད་སྤྱི་ཚོགས་ཀྱི་
གྲུབ་རིམ་ལ་བལྟས་ན། བཀས་བཀོད་རྒྱུད་འཛིན་གྱི་དུས་རབས་སུ། རྒྱལ་
ཕྲན་གྱི་རྒྱལ་བོ་ལ་ཆེ་ཆུང་དང་། དགོན་པར་མ་ལག་གི་ཁྱད་པར་མཆིས་པ་
སོགས་མི་གནས་པའི་ཡུལ་ཞིག་ཡིན་ཚེ་དེ་ན་དབང་ཆ་ཕྱོགས་གཅིག་ཏུ་ཡོ་བ་
མེད་མི་སྲིད། སྲིད་གཞུང་གི་ཕྱོགས་ནས་བཤད་ན། དཔོན་རིགས་ཀྱི་གོ་
གནས་ཀྱི་རིམ་པའི་སྟེང་དབང་ཆའི་ཡོ་འཛིན་གྱི་རྣམ་པ་ཚབས་ཤིན་ཏུ་ཆེ་ལ།
སྲིད་གཞུང་དཔོན་རིགས་རྣམས་མི་སེར་ཚོའི་གམ་དུ་རྔམ་བརྗིད་ཕྱུག་རྟགས་
བསྟན་ནས། བལྟས་མ་ཐག་དབང་ཆ་ཆེན་པོ་ཞིག་ཡོད་པ་འདྲ་ནའང་།
སྲིད་གཞུང་གི་ནང་གོང་རིམ་གྱི་གཉའ་གནོན་མྱོང་དགོས་པས་མི་སེར་ལ་ཁོ་ཚོས་
གཉའ་གནོན་བྱས་པ་ལས་ཀྱང་ཐུ་བ་མྱོང་བར་བྱེད། དཔེར་ན། ས་གནས་
ཀྱི་དཔོན་ཆུང་གིས་སྡེ་དཔོན་ལ་གཏམ་གླེང་བྱེད་ཚེ་ང་རྒྱལ་ཁེངས་དྲེགས་ཚེ་ཞིང་
བརྩི་བཀུར་གྱི་རྣམ་འགྱུར་ཅི་ཡང་མེད་པས་ཞེ་ལོག་པ་ཞིག་ཡིན། འོན་ཏེ།
དཔོན་ཆུང་དེ་དག་དཔོན་ཆེན་གྱི་མདུན་དུ་མགོ་སྒུར་པུས་འཛུགས་ཀྱི་རྣམ་པ་དེ་
ལས་སྙིང་རྗེ་ཞིང་དགོད་བྲོ་བ་ཞིག་རེད། སྡེ་དཔོན་ལ་དཔོན་ཆུང་གིས་ལུགས་
མེད་ཁ་རྡུང་བྱེད་པར་གདུང་སེམས་སྐྱེ་བ་ཞིག་ཡིན་མོད། ཁོ་སྡེ་བར་ཕྱིར་ཕྱིན་
རྗེས་སྡེ་འབངས་རྣམས་ལ་ཚུལ་བྲལ་གྱི་གཤེ་གཤེ་གཏོང་བས། དེ་བས་ཀྱང་ཞེ་
མེད་པ་ཞིག་རེད། ཀ་པས་ཁ་བའི་དང༌། ཁ་པས་ཀ་བའི་གཉའ་གནོན་དང་
ལེན་བྱེད་དགོས་པས། གཉའ་གནོན་བརྙས་བཅོས་ཟོ་ཆུན་གྱི་འཁོར་ལོ་་་་
བཞིན་རྒྱུན་མར་མྱོང་བ་འདི་ཡང་ངོ་མཚར་བའི་གནས་ཤིག་ཀྱང་རེད། སྤྱིར་
མིའི་མཆོག་དམན་དབུལ་ཕྱུག་དང་མཁས་བླུན་དྲག་ཞན་གྱི་ཚད་རང་ཉིད་ཀྱི་ཆ་
རྐྱེན་ལ་གཞིགས་ཏེ་གོ་རིམ་བགྲང་ལས་འདས་པ་ཞིག་འབྱེད་རུང་། དེ་འདྲའི་
གོ་རིམ་གནས་ནའང་། མི་དང་མིའི་འགྲོ་འོང་འབྲེལ་འཛུགས་བར་བགེགས་
མི་བྱེད་ལ། ཡིན་ནའང་མི་རྣམས་དེ་དག་གི་གནས་ཚུལ་མི་མཐུན་པས་ཁོའི་ཁེ་
དབང་ཡང་དེར་བསྟུན་ནས་མི་འདྲ་བར་འགྱུར། དེ་ནི་དབང་ཆ་ཕྱོགས་་་
གཅིག་ཏུ་ཡོ་བར་བྱེད་པ་ཞེས་པ་ཡིན་ནོ།།
གལ་ཏེ་ཕྱི་ཙམ་ནས་བལྟས་ན། ད་ལྟའི་གནས་ཚུལ་ལ་ཧ་ལམ་སྲིད་
གཞུང་འབའ་ཞིག་དབང་ཅན་ཡིན་པ་འདྲ་ནའང་། གལ་ཏེ་སྲིད་གཞུང་ནི་
མཐར་གཏུགས་ན་ཇི་འདྲ་ཞིག་ཡིན་པ་དང་། དེ་ལ་ཅིའི་ཕྱིར་དབང་ཡོད་པའི་
སྐོར་ལ་ཞིབ་དཔྱད་བྱས་ན་འབྲས་བུ་ཅུང་ཟད་ཞིབ་ཙམ་ཞིག་ཐོན་སྲིད། སྲིད་
གཞུང་ནི་སྤྱིར་མི་དམངས་མཉམ་འཛོམས་ཀྱི་བྱ་བ་ཐག་གཅོད་ཀྱི་གནས་ཤིག་
ཡིན་མོད། འོན་ཏེ་དེ་གའི་བྱ་བ་སྒྲུབ་མཁན་ལ། ཡང་ན་རྒྱལ་བོའམ་ཡང་ན་
དཔོན་རིགས་སུ་འབོད་ལ། དེ་དག་ཀྱང་སྐྱེ་མ་ཐག་ནས་དབང་ལྡན་གྱི་རྒྱལ་
བོའམ་དཔོན་རིགས་སུ་གྱུར་པ་ག་ལ་ཡིན། བཀས་བཀོད་རྒྱུད་འཛིན་གྱི་དུས་
རབས་སུ་ཕ་ས་བུས་སྐྱོང་བའི་གོམས་སྲོལ་ཡོད་ནའང་། དོན་དངོས་ཀྱི་བྱ་བ་
སྒྲུབ་མཁན་ཕལ་མོ་ཆེ་ནི་གློ་བུར་དུ་འདེམས་པ་དག་རེད། མི་སྣ་དེ་དག་སྲིད་
གཞུང་དུ་ཞུགས་ཕྱིན་དེ་འཕྲལ་སྔར་གྱི་རང་གཤིས་མི་འགྱུར་ལ། སྲིད་གཞུང་
ནང་ཚུལ་མིན་གྱི་དབང་ཤེད་བཀོལ་མཁན་དེ་དག་ཀྱང་ཁོའི་མ་ཁུངས་ཀྱི་རང་
མདོག་བསྟན་པ་ཙམ་དུ་ཟད་དོ། །ཐབས་མཁས་ཟེར་བའང་ཚུལ་མིན་གྱི་དབང་
སྤྱོད་ཕྱོགས་ལ་ལྟོས་ནས་བཤད་དེ། ཁོ་ཚོས་ནི་མི་དམངས་ལ་དགའ་ཞེན་གྱིས་
མི་དམངས་མ་རིག་པའི་ཁུང་བུར་གཅུན་པར་བྱེད་པ་དང་། མི་དམངས་རྔམ་
ཟིལ་གྱིས་མནན་ནས་འཇིགས་སྐུལ་བྱེད་པ་མིན་ན། གལ་ཏེ་དེ་འདྲའི་མི་་
དམངས་ཁྲོད་དུ་གནས་ན་ཁོ་ཚོའི་སྤྱོད་སྟངས་ཀྱང་འདྲ་ལ། ཁོ་ཚོ་གྲོང་སྡེར་
བསྐྱུར་བའམ་གྲོང་ཁྱེར་དུ་བཞག་ན་ཡང་ངེས་པར་དེ་འདྲའི་སྤྱོད་ལམ་ཡིན་ཞིང་།
མདོར་ན་དེ་ནི་ང་ཚོའི་རྒྱལ་ཁབ་ཀྱི་མི་རྣམས་གཡོལ་ཐབས་བྲལ་བའི་སྤྱི་ཁྱབ་ཀྱི་
ནད་ཡམས་ཤིག་གོ། སྲིད་གཞུང་གི་བྱ་བ་རྒྱ་ཆེ་བའི་རྐྱེན་གྱིས་མི་རྣམས་ཀྱི་
ཡིད་འདྲེན་སླ་བས་དུས་རྒྱུན་དེ་གྲོས་མོལ་གྱི་གཞི་གྱུར་པ་ཙམ་རེད། རྒྱུ་མཚན་
དེ་བས་ན། སྲིད་གཞུང་ནི་ཚུལ་མིན་དབང་སྤྱོད་ཀྱི་འབྱུང་རྩ་མ་ཡིན་ཏེ། དེ་
ནི་སྒེར་དབང་མཁན་མཉམ་འཛོམས་ཀྱི་གནས་ཙམ་དུ་ཟད། གལ་ཏེ་དེ་ལྟར་
མིན་ན་དབང་སྤྱོད་ཀྱི་འབྱུང་ཁུངས་སྲིད་གཞུང་ལ་འདེད་དགོས་སྟབས། དེ་
ལྟར་ན་མི་རྣམས་དཔོན་ས་བཟུང་བའི་གནས་སྐབས་སུ་ད་གཟོད་དེ་འདྲའི་་
རིམས་ནད་ཐེབས་དགོས་པས། དེའི་སྔ་རྗེས་སུ་དེ་འདྲའི་ནད་རྟགས་མེད་ཅེ་
ན་རྣར་མི་འགྲོའོ། །སྤྱིར་དབང་ཆ་སྒེར་གཅོད་བྱེད་པ་ནི་དབང་ལྡན་སྤྱི་ལ་ཁྱབ་
པའི་ནད་ཅིག་སྟེ། ཁོ་ཚོ་གལ་ཏེ་སྲིད་གཞུང་དུ་གནས་ནས་དབང་ཆ་ཆེན་པོ་
ལག་སོན་བྱུང་ཕྱིན་དེ་ལ་མགོ་འཁོར་ནས་སྔར་བས་དབང་གཅོད་སྣ་ཚོགས་བྱེད།
ཡང་ན་སྲིད་གཞུང་ངམ་ཁྱིམ་ཚང་གཅིག་གི་དངོས་ཀྱི་གནས་ཚུལ་གྱི་དབང་གིས་
མཐའ་གཅིག་ཏུ་དབང་ཆ་སྒེར་གཅོད་བྱེད་དགོས་པའི་ངེས་པའང་མེད།
ཡིན་ནའང་མི་སྤྱིར་བཤད་ན། གལ་ཏེ་དུས་རྒྱུན་ཐོབ་པའི་སློབ་གསོ་དང་འཚོ་
བའི་གོམས་གཤིས་ཀྱི་ཁྲོད་དབང་ཆ་སྒེར་གཅོད་བགྱིས་པའི་བསམ་བློའི་སྤྱོད་
སྟངས་མེད་ན། སྲིད་གཞུང་ལ་ཞུགས་ནའང་མྱུར་གྱིས་དབང་སྤྱོད་བྱེད་ཤེས་
པ་གཏན་ནས་ཡོང་མི་ཐུབ།
གོང་དུ་བཤད་པ་དག་གཞིར་བྱས་ན། ཚུལ་མིན་དབང་སྤྱོད་དགའ་བ་
དང་དེར་བརྟེན་ནས་དབང་ཆ་ཕྱོགས་འཛིན་བྱེད་པ་ནི་སྲིད་གཞུང་ཁོ་ན་མ་ཡིན་
ཏེ། དེ་ནི་དྲང་མོར་བཤད་ན་རྒྱལ་ཡོངས་མི་དམངས་ཀྱི་དར་སྲོལ་དུ་འདུག
དེ་འདྲའི་དར་སྲོལ་ནི་ནུབ་གླིང་རྒྱལ་ཁབ་རྣམས་དང་འཇར་པན་བར་གྱི་ཆེས་
མངོན་གྱུར་གྱི་ཁྱད་པར་རེད། ད་ལྟ་ངེས་པར་དེའི་འབྱུང་རྐྱེན་ལ་གྲོས་བསྡུར་
བྱེད་དགོས་མོད་དེ་འདྲ་སླ་མོ་ཞིག་ག་ལ་ཡིན། ནུབ་གླིང་བའི་གཞུང་དུ་ཨ་ཤེ་
ཡའི་གླིང་གི་མིས་ཚུལ་མིན་དབང་སྤྱོད་བྱེད་པའི་རྒྱུ་ནི། གནམ་གཤིས་དྲོ་ཞིང་ས་
ཞིང་གཤིན་པ། མི་གྲངས་མང་ཐལ་ལ། ས་ཁམས་ཀྱི་སྟེང་རི་ཀླུང་གཡང་
གཟར་ཆེ་ཞིང་ཁྱོན་ཡངས་པའི་དབང་གིས་ཐལ་དྲགས་པའི་འཕྲུལ་སྣང་དང་
ཞེད་སྐྲག་གི་སེམས་ལ་བརྟེན་ནས་བྱུང་བ་རེད་ཟེར་ལ། དེ་འདྲའི་བཤད་ཚུལ་
གྱིས་འཇར་པན་གྱི་གནས་ཚུལ་གསལ་བཤད་བྱས་ན་གནད་དོན་ཐག་ཆོད་མིན་
གཏན་འབེབས་བྱེད་དཀའ། གལ་ཏེ་ཐག་ཆོད་ནའང་རྒྱུ་རྐྱེན་དེ་དག་ནི་རང་
བྱུང་གི་ཆ་རྐྱེན་ཡིན་སྟབས། མིའི་སྟོབས་ཀྱིས་གང་འདོད་ཀྱིས་བསྒྱུར་ག་ལ་
ནུས། དེར་བརྟེན། ཁོ་བོས་ཆོས་རྣམས་ཀྱི་འཕེལ་རྒྱས་ལ་བརྟེན་ནས་ཚུལ་
མིན་དབང་སྤྱོད་ཀྱི་རྒྱུ་སྤྲོས་བཤད་བྱེད་འདོད་པ་ཙམ་ཡིན། ང་ཚོའི་འཇར་
པན་ལ་མཚོན་ན་རྒྱལ་ཁབ་གསར་འཛུགས་ཀྱི་སྐབས། འཛམ་གླིང་གི་རྒྱལ་
ཁབ་གཞན་དག་དང་འདྲ་བར་མི་དམངས་ཇི་སྙེད་ཅིག་མཉམ་དུ་འཚོགས་ཤིང་།
དེའི་ནང་ནས་ལུས་ཤུགས་ཆེས་ཆེ་བ་དང་བློ་རྩལ་ཆེ་རྣོ་བ་ཞིག་ལ་ཐམས་ཅད་
བརྟེན་པའམ། ཡང་ན་ཕྱི་ནས་འོང་བའི་དབང་སྡུད་མཁན་ཞིག་ཚོ་དཔོན་དུ་
བསྐོས་པ་རེད། ལོ་རྒྱུས་ཡིག་ཚང་དུ་བཀོད་པ་ལྟར་ན། གོང་མ་ཇིན་མོའུ་
ཐའེན་ནོའུས་ནི་ནུབ་ཕྱོགས་ནས་དམག་དཔུང་ཁྲིད་དེ་ཐོན་ཞིང་མི་དམངས་
དབང་བསྒྱུར་བ་ནི་ཁོ་གཅིག་པུའི་སྟོབས་ཤུགས་ཀྱིས་འཇོན་མི་ཐུབ་པས། ཚོ་
དཔོན་གྱི་འོག་ཁོ་ལ་ངེས་པར་གཞོགས་སྐྱོར་བྱེད་མཁན་ཡོད་དེ། དེ་དག་ཚང་
མ་ཕལ་ཆེར་ཚོ་དཔོན་གྱི་ཉེ་དུ་དང་གྲོགས་བཤེས་ཀྱི་ནང་ནས་གདམ་བསལ་བྱས་
ཤིང་། ཁོ་ཚོས་ཁ་ཞེ་གཉིས་མེད་ཀྱིས་རོགས་ཐུབ་པས། སྲིད་གཞུང་གཅིག་
གི་ལམ་ལུགས་ཆགས་པ་རེད། སྲིད་གཞུང་གི་ལམ་ལུགས་གྲུབ་རྗེས། སྲིད་
གཞུང་ནང་གི་མི་རྣམས་དབང་སྒྱུར་མཁན་དང་། མི་དམངས་ནི་དབང་་་་་
བསྒྱུར་ཡུལ་དུ་གྱུར་པས། བང་སྒྱུར་མཁན་དང་དབང་སྒྱུར་མྱོང་མཁན་གྱི་
ཁྱད་པར་བྱུང༌། དེ་བས་ན། གོང་འོག་གཙོ་ཕལ་དང་ཕྱི་ནང་གི་དབྱེ་བའང་
རང་ཤུགས་ཀྱིས་ཕྱེ་ལ། དེ་ནས་བཟུང་ཕྱོགས་དེ་གཉིས་ནི་འཇར་པན་གྱི་མིའི་
བར་གྱི་ཕན་ཚུན་འབྲེལ་བའི་སྟེང་གི་ཕྱོགས་ཆེན་པོ་གཉིས་སུ་གྱུར། དེ་ནི་རང་
རྒྱལ་གྱི་ཤེས་རིག་གི་རྒྱུ་གཉིས་རེད་ཅེ་ནའང་རུང༌། གནའ་ནས་དའི་བར་མིའི་
འབྲེལ་བ་རྣམ་པ་སྣ་ཚོགས་ཡིན་ཀྱང་། མདོར་གཏུགས་ན་རྒྱུ་འདི་གཉིས་སུ་
འདུའོ། །
མི་ལ་དབང་བསྒྱུར་རྒྱུ་ནི་བྱ་བ་སླ་མོ་ཞིག་མིན་སྟབས། དབང་སྒྱུར་
མཁན་གྱི་ཕྱོགས་སུ་སློང་བའི་མི་ཞིག་ཡིན་ཚེ་ངེས་པར་ལུས་སྟོབས་དང་བློ་སྟོབས་
གཉིས་ཀ་འཛོམས་དགོས་པ་མ་ཟད་ནོར་རྫས་ཅུང་ཟད་ཀྱང་ལྡན་དགོས། དེ་
ལྟར་ན་དབང་སྒྱུར་མཁན་གྱི་དབང་ཆ་ལག་ཏུ་ཡོང་སྲིད། རྒྱུ་མཚན་དེར་་
བརྟེན་དབང་སྒྱུར་མཁན་ནི་ཚང་མ་ངེས་པར་དབང་ཆ་ལྡན་མཁན་ཡིན་ནོ། །
ཡིན་ནའང་རྒྱལ་རྒྱུད་ནི་དབང་ཅན་དག་གི་བླ་ན་གནས་ཤིང་། ཁོ་ཚོའི་སྟོབས་
ཤུགས་གཅིག་འཛོམས་བྱས་པར་བརྟེན་ནས་རྒྱལ་ཡོངས་ལ་དབང་བསྒྱུར་བས་
འཐབ་ན་མི་ཐུབ་ཅིང་རྒོལ་ན་མི་འཐུལ་བ་ཞིག་ཡིན་ནོ། །དེ་མཚུངས་དབང་
བསྒྱུར་བ་མྱོང་མཁན་གྱི་མི་དམངས་ཀྱིས་རྒྱལ་རྒྱུད་ནི་འབྱུང་བ་སྔ་བས་དེ་ལ་
བརྩི་བཀུར་བྱེད། ཇིན་ཁོ་རྒྱལ་ཡུམ་གྱི་དུས་རབས་ནས་བཟུང་ཐེངས་མང་
པོར་ཕྱི་འདུལ་དུ་ཆས་ལ། དེར་བལྟས་ན་གནས་བབ་དེར་རྒྱལ་བོའི་ཕོ་བྲང་གི་
རྔམ་བརྗིད་རྒྱལ་ཡོངས་ལ་ཁྱབ་འདུག ཕྱིས་སུ་རིམ་གྱིས་རིག་གནས་དར་
བས། དར་འབུ་གསོ་བ། གྲུབ་བཟོའི་ལག་རྩལ། ཐགས་འཐག་དང་རྨོན་
འདེབས་ཀྱི་ལག་ཆ་བྱུང་བ་མ་ཟད། རོའུ་ལུགས་དང་སངས་རྒྱས་ཆོས་གཞུང་
གི་གསུང་རབ་སོགས་ཤེས་རིག་གི་དཔལ་དང་ལྡན་པ་མང་བོ་བྱུང་། དེའི་ཁྲོད་
ལ་ལ་ནི་ཁོ་རེ་ཡ་ནས་བརྒྱུད་པ་དང་། ལ་ལ་ནི་རྒྱལ་ཁབ་རང་ནས་གསར་
གཏོད་བྱས། དེ་ལྟར་མི་རྣམས་ཀྱི་འཚོ་བ་སྤྱོད་སྟངས་ཁད་ཀྱིས་ཕུན་ཚོགས་སུ་
གྱུར། འོན་ཏེ་ཤེས་རིག་གི་དཔལ་ལྡན་དེ་དག་ལ་དོ་དམ་བྱེད་པའི་དབང་ཆ་
ཡོད་དོ་ཅོག་སྲིད་གཞུང་ལ་དབང་བས། མི་དམངས་ལ་མགོ་སྒུར་ན་ཉན་རྒྱུ་
ལས་གཞན་ཅི་ཡང་མེད། དེ་ལྟར་དུ་མ་ཟད་རྒྱལ་ཡོངས་ཀྱི་ས་ཞིང་ནས་མི་
དམངས་ཀྱི་ལུས་ཕུང་གི་བར་གྱི་ཆོས་ཐམས་ཅད་རྒྱལ་བོའི་ཕོ་བྲང་གི་སྒེར་དབང་
ནོར་རྫས་སུ་གྱུར། དེ་ནི་གོ་ལྡོག་སྟེ་བཤད་ན། དབང་སྒྱུར་མྱོང་མཁན་ནི་
མདོར་ན་དབང་སྒྱུར་མཁན་གྱི་བྲན་གཡོག་ཡིན་ནོ། །དུས་ཕྱིས་སྔར་རྒྱུན་བཞིན་
གོང་མའི་རྒྱལ་ཁབ། གོང་མའི་གཞིས་ཀ་དང་གོང་མའི་མངའ་འབངས་ཞེས་
པའི་ཐ་སྙད་འདུག་ཅིང་། འདིའི་གོང་མ་ཞེས་པ་ནི་སྲིད་གཞུང་ལ་ཞེ་ས་བྱས་
པ་རེད། དེའང་འཇར་པན་གྱི་རྒྱལ་ནང་གི་ས་ཞིང་དང་མི་དམངས་ཀྱི་ལུས་
ཕུང་ཚང་མ་སྲིད་གཞུང་གི་སྒེར་དབང་དངོས་རྫས་ཡིན་པའི་དོན་ནོ། །གོང་མ་
ཉིན་ཐའོ་ཁོའུ་ཐའེན་ནོའུས་དམངས་ཁྲོད་དུ་དུ་བ་ལང་ལོང་དུ་འཕྱུར་བ་མཐོང་
རྗེས། བདག་ནི་ཕྱུག་པོར་གྱུར་སོང་ཞེས་བཤད་མྱོང་། དེ་ནི་མངའ་་་་་་
འབངས་ལ་བརྩེ་བའི་སེམས་ཏེ། འབངས་མི་ཕྱུག་པ་རང་ཉིད་ཕྱུག་པར་་་
བལྟས་པ་ཡིན་པས་བྱམས་ལྡན་གྱི་རྒྱལ་བོར་འབོད་རུང་། ཡིན་ནའང་།
དེར་ཕྱོགས་གཞན་ཞིག་ནས་བལྟས་ན། གནས་བབ་དེར་གནམ་བསྐོས་གོང་
མས་གནམ་འོག་ཐམས་ཅད་ཁྱིམ་གཅིག་དང་རང་ཉིད་ཀྱི་དངོས་རྫས་སུ་འདོད་
པ་རེད། གནས་ཚུལ་དེ་འདྲའི་འོག་གནམ་འོག་གི་དབང་ཐམས་ཅད་རྒྱལ་
བོའི་ཕོ་བྲང་གི་ཕྱོགས་སུ་འདུས། དེ་བས་ན་དེའི་རྒྱལ་རྒྱུད་མཐའ་མའི་བར་
དབང་ཆ་རྒྱུན་པར་ཕྱོགས་གཅིག་ལ་ཡོ་བར་བྱེད་པ་བྱུང་། མདོར་བསྡུས་ན་
གོང་གླེང་ལྟར། ཆེས་ཆེ་བ་ནས་ཆུང་བའི་ཡུལ་གྱི་བར་དང་ཆོས་ཐམས་ཅད་ལ་
དབང་ཤུགས་ཀྱི་ཡོ་བའི་ཕྱོགས་འཛིན་གནས་ཏེ། དཔེར་ན་མི་དང་མིའི་་་
འབྲེལ་བ་ཆ་ཁྲི་སྟོང་དུ་བགོས་ན་ཕྱོགས་འཛིན་ཁྲི་སྟོང་ཞིག་ཡོད་ལ། དེ་བསྡུས་
ཏེ་བརྒྱར་བྱས་ན་ཕྱོགས་འཛིན་བརྒྱར་འགྱུར། གལ་ཏེ་རྒྱལ་བོའི་ཕོ་བྲང་དང་
མི་དམངས་ཀྱི་རིམ་པ་གཉིས་སུ་བསྡུས་ན། རིམ་པ་དེ་གཉིས་ཀྱི་བར་དུའང་
ཕྱོགས་གཅིག་གལ་ཆེན་དུ་འཛིན་ཞིང་། དེའང་དུས་རྒྱུན་རྒྱལ་བོའི་ཕོ་བྲང་གི
ཕྱོགས་སུ་ཡོན་བར་བྱེད་དོ། །
གེན་ཅིས་དང་ཧའེ་ཡིས་ཞིས་གཉིས་ཀྱི་ཁྱིམ་རྒྱུད་དར་ཕྱིན། གནམ་
འོག་གི་དབང་དམག་མིའི་ལག་ཏུ་ཤོར། ཕལ་ཆེར་དེ་ནས་བཟུང་དམག་མི་
དང་རྒྱལ་བོའི་ཕོ་བྲང་འདྲ་འདྲར་གྱུར་ཅིང་མི་དང་མིའི་འབྲེལ་བའི་རྐྱེན་གྱིས་
འགྱུར་ལྡོག་བྱུང་། འོན་ཏེ་དོན་དངོས་ནི་དེ་ལྟ་མ་ཡིན་ཏེ། གེན་ཅིས་དང་
ཧའེ་ཡིས་ཞིས་སམ་རྒྱལ་བོའི་ཕོ་བྲང་གང་ཡིན་ཀྱང་ཚང་མ་དབང་སྒྱུར་མཁན་གྱི་
ཕྱོགས་གཏོགས་ཡིན་སྟབས། རྒྱལ་ཁབ་ཀྱི་དབང་ཆ་དམག་མིའི་བཟུང་་་་་་་་
བའང་། དབང་སྒྱུར་མཁན་ནས་དབང་སྒྱུར་མཁན་གྱི་འབྲེལ་བ་སྔར་བཞིན་གོང་
འོག་དང་དཔོན་གཡོག་གི་རྣམ་པ་ལས་མ་འདས་པས་སྔར་དང་ཁྱད་ཅི་ཡང་མེད།
དེ་ལྟར་དུ་མ་ཟད་གོང་མས་ཁེའུ་ཉིན་ཐའེན་ནོའུ ས་ཧའོ་ཁིས་ཁྲི་ལོའི་བར་སྔར་
བས་བཀའ་བབས་ཀྱིས་དམག་དང་ཞིང་པ་གཉིས་སུ་བགོས། མི་དམངས་ཀྱི་
ཁྲོད་ནས་འབྱོར་ཕྱུག་ལྡན་ཞིང་དྲག་རྩལ་ཆེ་བ་རྣམས་དམག་ཁྲལ་ལ་འདེམས་པ་
དང་། གཉོམ་ཆུང་རྣམས་ལ་ཞིང་ལས་བྱེད་དུ་བཅུག བཀའ་བབས་འདིའི་
བསམ་བློ་ནི་ཕྱུག་ཅིང་སྟོབས་ལྡན་གྱི་མིས་དྲག་ཤུགས་ལ་བརྟེན་ནས་སྟོབས་ཆུང་
རྣམས་སྲུང་སྐྱོབ་དང་། དབུལ་ཞིང་ཉམ་ཆུང་རྣམས་ལ་ཞིང་རྨོན་འདེབས་
ཀྱིས་དམག་མི་གསོ་བར་བྱེད་པའི་ཐབས་བྱས་པས། དབུལ་ཞིང་ཉམ་ཆུང་
རྣམས་སྔར་བས་དབུལ་ལ་ཉམ་ཆུང་དང༌། ཕྱུག་ཅིང་སྟོབས་ལྡན་རྣམས་སྔར་
བས་སྟོབས་འབྱོར་ལྡན་པར་གྱུར་སྟབས། དབང་སྒྱུར་མཁན་དང་དབང་་་
བསྒྱུར་མྱོང་མཁན་གྱི་བར་ཁྱད་སྔར་བས་ཇེ་གསལ་དང་། དབང་ཆ་ཕྱོགས་
གཅིག་ཏུ་ཡོ་བའི་ལག་ལེན་སྔར་བས་ཚབས་ཆེན་དུ་གྱུར། དེ་དག་བསྡུས་ན་
རྒྱལ་རབས་ཀྱི་དབུ་ཚུགས་པ་ནས་བཟུང༌། འཇར་པན་གྱི་དམག་མི་དང་ཐོག་
རྒྱལ་ཡོངས་ཀྱི་ཡུལ་གྲུ་སོ་སོར་ཁ་འཐོར་དུ་གནས་ཤིང་། རང་རང་གི་སར་
རང་ཉིད་ཀྱི་དབང་ཆ་བཟུང་ནས་རྒྱལ་བོར་བརྩི་བཀུར་བྱེད། དེ་ནས་ཁཱ་མཱ་
ཁོའི་ལཱའི་དུས་རབས་ཀྱི་སྔ་གོང་གི་དུས་ཡུན་ནས་རིམ་གྱིས་ཚོགས་པ་ཆུང་ངུ་ཇི་
སྙེད་ཅིག་ཏུ་གྱུར། །དེ་ནས་བཟུང་ད་གཟོད་རྒྱལ་ཕྲན་ཆེ་ཆུང་གི་ཐ་སྙད་བྱུང་།
ཨ་ཞིས་ཁཱ་གཱའི་དུས་རབས་ཀྱི་སྐབས་སུ་བསླེབས་དུས་སྔར་བས་ཀྱང་ཆེ་བའི་
ཚོགས་པ་བྱུང་། འོན་ཏེ་ཚོགས་པ་དེ་དག་ཇེ་ཆེར་མཉམ་འབྲེལ་མ་ཐུབ་པས།
ཨོའུ་ཉིན་ལོ་རབས་ཀྱི་རྗེས་སུ་ཟིང་བསླང་གི་རྣམ་པ་བྱུང་ཞིང་དམག་མི་དར་
བའི་རྩེར་སོན་པའི་དུས་སྐབས་ཡིན་ནོ། །དེ་ལྟར་དམག་མིས་གོང་ལ་མགོ་སྐོར་
དང་དམའ་སར་བརྙས་བཅོས་བགྱིད་པའི་སྤྱི་ཚོགས་ཀྱི་ནང་འདུ་བྲལ་དང་དར་
རྒུད་ཀྱི་འགྱུར་བ་ཡོད་ནའང་། མི་དམངས་ཀྱི་སྤྱི་ཚོགས་ནང་འགྱུར་ལྡོག་ཅི་
ཡང་མེད་ཅིང་། ཞིང་རྨོན་འདེབས་ཀྱི་ལས་ལ་འབད་དེ་དམག་མིར་ཕུལ་བ་
ཙམ་ལས་གཞན་མི་ཤེས། དེར་བརྟེན། མི་དམངས་ཀྱི་སེམས་ཁོང་དུ་རྒྱལ་
བོ་དང་དམག་མིར་ཁྱད་པར་མེད། དམག་མིའི་སྤྱི་ཚོགས་ཀྱི་ཟིང་བཅོས་དར
རྒུད་ནི་མི་དམངས་ལ་མཚོན་ན་གནམ་གཤིས་ཀྱི་འགྱུར་ལྡོག་དང་ཁྱད་མེད་་
དོ། །
ཨ་ལཱ་ཨིས་ཧྭ་ཁོའི་སེ་ཁིས་ལགས་ཀྱིས། གནམ་འོག་གི་འཕེལ་ཕྱོགས་
ཐེངས་དགུར་འཕོ་འགྱུར་བྱུང་བ་བརྒྱུད་དེ་ད་གཟོད་དམག་མིའི་དུས་རབས་སུ་
བསླེབས། དེའང་ཐེངས་ལྔར་འཕོ་འགྱུར་བྱུང་བས་ད་གཟོད་ཐའོ་ཁིས་གཱ་
བཱའི་དུས་རབས་ལ་ཐུག་ཅེས་བཤད་པ་འདི་གྲུབ་མཐའ་གཞན་གྱི་བཤད་ཚུལ་
ཕལ་ཆེ་བ་འདྲ་མཐུན་རེད། དེ་འདྲའི་བཤད་ཚུལ་འདིར་འཇར་པན་སྲིད་
འཛིན་མཁན་གྱི་གསར་རྙིང་བརྗེ་སྤོར་དང་དེ་ལ་འཕོ་འགྱུར་འགའ་བྱུང་ཚུལ་
ཙམ་ལས་བཤད་མེད། ད་སྔའི་བར་གྱི་འཇར་པན་གྱི་ལོ་རྒྱུས་དེབ་ཐར་དག་ཏུ་
རྒྱལ་རབས་གསལ་བཤད་དང་། རྒྱལ་བློན་དཔོན་རིགས་ཀྱི་ཐོབ་ཤོར་ལ་གྲོས་
བསྡུར་བྱེད་པའམ། །ཡང་ན་གཡུལ་འགྱེད་ཕམ་རྒྱལ་གྱི་གནས་ཚུལ་བཀོད་པ
ལས་གཞན་མེད་ལམ། ཡང་མཚམས་མཚམས་སུ་སྲིད་གཞུང་ལ་འབྲེལ་མེད་
ཀྱི་སངས་རྒྱས་ཆོས་ལུགས་ཀྱི་བཤད་ཚུལ་རེ་བཀོད་འདུག་ཀྱང་ལྟ་རིན་མ་མཆིས།
མདོར་ན་འཇར་པན་སྲིད་གཞུང་གི་ལོ་རྒྱུས་ཙམ་ལས་འཇར་པན་རྒྱལ་ཁབ་ཀྱི་ལོ་
རྒྱུས་མེད། དེ་ནི་མཁས་པ་ཚོས་ཉམས་སྣང་མ་བྱས་པའི་སྐྱོན་ཏེ་རྒྱལ་ཁབ་ཀྱི་
ཞན་ཆ་ཆེན་པོ་ཞིག་ཏུ་ངེས། སྐུ་ཞབས་ཨ་ལཱ་ཨིས་ཧཱ་ཁོའི་སེ་ཁིས་ལགས་ཀྱི་
དེབ་ཐེར་ཀློག་པའི་འཕྲོ་གླེང་ཞེས་པའང་དེ་རིགས་ཀྱི་ལོ་རྒྱུས་དེབ་ཐེར་དུ་་་་
གཏོགས་སོ། །གཞུང་དེའི་ནང་གནམ་འོག་གི་འཕེལ་ཕྱོགས་ཀྱི་འགྱུར་ལྡོག་གླེང་
ཡོད་པ་འདྲ་ནའང་། དོན་དུ་ནི་དེ་ལྟར་མ་ཡིན་ཏེ་གནའ་རྒྱལ་བོའི་དུས་་་་
རབས་ནས་འཕེལ་ཚུལ་གཏན་ལ་ཕབ་ཟིན། དབང་སྒྱུར་མཁན་དང་དབང་
བསྒྱུར་བ་མྱོང་མཁན་གཉིས་སུ་ཕྱེ་བ་དང་དམག་ཞིང་དུ་བགོས་པ་ནས་བཟུང་།
དེ་འདྲའི་བར་མཚམས་སྔར་བས་ཇེ་གསལ་དུ་སོང་ནས་ད་ལྟའི་བར་འགྱུར་ལྡོག་
ཅི་ཡང་མ་བྱུང༌། དེར་བརྟེན། རྒྱལ་རབས་ཀྱི་མཇུག་ལ་ཉེ་བའི་ཚེ་ཧོའི་ཇིས་
པཱ་ལཱའི་ཁྱིམ་རྒྱུད་ཀྱི་སྒེར་དབང་དང་ཏྭའུས་ཇའོ་ཁོ་ཨོའུའི་སྲིད་དོན་གསན་
བཞེས་ལྟ་བུ་བྱུང་ཡང་ཚང་མ་རྒྱལ་བོའི་ཕོ་བྲང་ནང་ཁུལ་གྱི་གནད་དོན་ཡིན་
པས། གནམ་འོག་གི་གནས་ཚུལ་དང་འབྲེལ་མེད་དོན་གཞན་ནོ། །དེ་ཕྱིར་
ཧའེ་ཡིས་ཞིས་ཉམས་ནས་གེན་ཅིས་དར་བས་ཁཱ་མཱ་ཁོའི་ལཱར་པ་ཁོའུ་ཧོའུ་གསར་
འཛུགས་གནང་ཞིང་། ཧོའི་ཇོ་ལགས་བློན་པོའི་ཚུལ་གྱིས་སྲིད་ལ་མངའ་་་་
མཛད། དེ་ནས་མུ་མཐུད་དུ་རྒྱལ་རབས་རྣམས་རིམ་བཞིན་བྱུང་བས། སྔར་
གཞུག་ཏུ་རྒྱལ་ཡོངས་གཅིག་གྱུར་ཐུབ། འོན་ཀྱང་འདིའི་སྐབས་དབང་བསྒྱུར་
གྱི་ལག་ཐབས་བཟང་ངན་མི་འདྲ་ཡང་རྒྱལ་ཡོངས་ཀྱི་གནས་ཚུལ་སྔར་བཞིན་
གནས་པ་རེད། རྒྱུ་མཚན་དེ་བས་ན། ཧོའི་ཇེ་ཞིས་དང་ཨ་ཞིས་ཁཱ་གཱ་མོས་
པའི་ཡུལ་ལ་ཕྱོགས་མཚུངས་ཐའོ་ཁིས་གཱ་བཱ་ཡང་མོས་པ་དང༌། ཀ་བ་སྐྱོ་བའི་
གནས་ལ་ཁ་པའང་སྐྱོ་ལ། ཀ་པ་དང་ཁ་པས་རང་ཉིད་དགའ་སྐྱོའི་གནས་ཐག་
གཅོད་བྱེད་པའི་ཐབས་ལམ་ལའང་ཁྱད་པར་ཅུང་ཟད་ཀྱང་མེད། འོན་ཀྱང་
ཕྱིར་ཡོ་རོབ་གླིང་གི་གནས་ཚུལ་ལ་བལྟས་ན་གཏན་ནས་མི་འདྲ་སྟེ། ཡོ་རོབ་
གླིང་གི་རྒྱལ་ཁབ་རྣམས་སུ་གལ་ཏེ་མི་དམངས་ཀྱི་ཁྲོད་ནས་ཆོས་ལུགས་གསར་བ་
ཞིག་གི་ལྟ་ཚུལ་བྱུང་ན། སྲིད་གཞུང་གིས་དེ་མ་ཐག་དེ་འགྲིག་གི་གཉེན་པོའི་
ཐབས་བཀོད་འཐེན་ངེས། སྔར་མི་དམངས་ནི་བཀད་བཀོད་རྒྱུད་འཛིན་གྱི་
སྐུ་དྲག་ཁོ་ནར་འཇིགས་ཤིང་།། འོན་ཏེ་སྤྱི་ཚོགས་ཀྱི་བཟོ་ཚོང་ལས་རིམ་གྱིས་
གོང་འཕེལ་དུ་སོང་བ་དང་བསྟུན་འབྱོར་འབྲིང་གྲལ་རིམ་ལ་དབང་ཆ་ཐོབ་རྗེས།
དེ་ལའང་དགའ་སྣང་ངམ་དངངས་སྐྲག་གང་རུང་ཞིག་མི་སྐྱེ་ཐབས་མེད་བྱུང་།
དེར་བརྟེན། ཡོ་རོབ་གླིང་རྒྱལ་ཁབ་སོ་སོར་རྒྱལ་ཁབ་ཀྱི་གནས་ཚུལ་གྱི་འཕོ་
འགྱུར་དང་བསྟུན་ནས་སྲིད་གཞུང་གི་གནས་ཚུལ་ཡང་དེ་མཐུན་དུ་འགྱུར་ལྡོག་
འབྱུང་། ང་ཚོའི་འཇར་པན་གྱི་གནས་ཚུལ་དེ་དང་མི་མཐུན་ཏེ། ཆོས་་
ལུགས། རིག་གཞུང་། ཚོང་ལས་དང་བཟོ་ལས་སོགས་མཐའ་གཅིག་ཏུ་སྲིད་
གཞུང་གིས་བཟུང་འདུག་པས། སྲིད་གཞུང་ཡང་གནས་ཚུལ་གྱི་འགྱུར་ལྡོག་
ལ་སྐྱོ་འཇིགས་བྱེད་དགོས་དོན་མི་འདུག གལ་ཏེ་སྲིད་གཞུང་གི་འདོད་ཚུལ་
དང་མི་མཐུན་པ་བྱུང་ན་དེ་འཕྲལ་འགོག་སྡོམ་གྱི་བཀའ་འབེབས་པར་བྱེད།
སེམས་ཁྲལ་བྱེད་ས་གཅིག་པུ་ནི་གྲལ་རིམ་གཅིག་པའི་ནང་ནས་ཡར་ལངས་ཏེ་
སྲིད་འཛིན་མཁན་ཕབ་པར་བྱེད་པ་དེ་རེད། རྒྱུ་མཚན་དེས་ན་འཇར་པན་གྱི་
རྒྱལ་ཁབ་ཚུགས་ནས་ལོ་ངོ་ཉིས་སྟོང་ལྔ་བརྒྱ་ལྷག་གི་རིང་། སྲིད་གཞུང་གིས་
གང་ལས་ཐམས་ཅད་མཐའ་གཅིག་ཏུ་བྱ་བ་གཅིག་པ་བསྐྱར་བཟླས་བྱས་པ་ཙམ་
དུ་ཟད། ནུབ་གླིང་གི་མི་ཞིག་གིས་མཛད་པའི་རྩོམ་ནང་། ཨ་ཤེ་ཡའི་གླིང་གི་
རྒྱལ་ཁབ་རྣམས་སུའང་ཟིང་བསླང་དང་བསྒྱུར་བཅོས་འབྱུང་ཞིང་། དེའི་་
གནས་ཚུལ་ཡོ་རོབ་གླིང་དང་ཁྱད་མེད་མོད། ཡིན་ནའང་ཟིང་འགྱུར་དེ་དག་
ལ་བརྟེན་ནས་རྒྱལ་ཁབ་ཀྱི་ཤེས་རིག་ལ་བསྐུལ་འདེད་ཐེབས་མ་མྱོང་ཞེས་ཟེར།
དེ་འདྲའི་བཤད་ཚུལ་ལ་རྒྱུ་མཚན་མེད་པ་མ་ཡིན་ནོ། །
གོང་བཤད་ལྟར་སྲིད་གཞུང་ལ་བསྒྱུར་བཅོས་བརྗེ་རེས་ཡོད་ཀྱང་རྒྱལ་
ནང་གི་གནས་ཚུལ་ལ་དྲུངས་ནས་འགྱུར་ལྡོག་མི་འབྱུང་ཞིང་། དབང་ཆ་དུས་
རྒྱུན་ཕྱོགས་གཅིག་ལ་ཡོན་པས། དབང་བསྒྱུར་མཁན་དང་དབང་བསྒྱུར་བ་
མྱོང་མཁན་གྱི་བར་ཧ་ལམ་རྒྱ་མཁར་མཐོན་པོ་ཞིག་བརྩིགས་ནས་འབྲེལ་བ་་
བཅད་ཟིན་པ་དང་འདྲ། ངོན་གྱུར་གྱི་ལུས་ཤུགས་སམ་ལྐོག་གྱུར་གྱི་སྤྱོད་
ཡོན་དང་རིག་གནས་ཆོས་ལུགས་གང་ཡིན་ཚང་མ་དབང་སྒྱུར་མཁན་གྱི་ལག་
རྩེར་ཡོད་ཅིང་། འོན་ཏེ་མི་དེ་དག་ཁྱི་སྤྱང་ལག་སྦྲེལ་དང་དབང་རྩོད་སྟོབས་
འགྲན་བྱེད་པས། རྒྱུ་ནོར་དང་ནུས་རྩལ་ཁོ་ཚོའི་ཕྱོགས་སུ་འདུ་ལ། གཟི་
ལྡན་དང་བརྙས་བཅོས་ངོ་ཚ་དང་བཅས་པའང་ཁོ་ཚོའི་ཁྲོད་དུ་འདུའོ། །ཁོ་
ཚོས་མཐོ་ས་ནས་མི་དམངས་ལ་དབང་བསྒྱུར་བ་དང་། ཟིང་སྐྱོང་དར་རྒུད་
དང་ཤེས་རིག་འཕེལ་འགྲིབ་ཀྱི་ཕྱོགས་ཐམས་ཅད་ཁོ་ཚོར་རག་ལས་འདུག
དབང་མྱོང་མཁན་གྱིས་གཞི་ནས་གནད་དོན་དེ་དག་ལ་སེམས་ཁུར་མི་བྱེད་་
དོ། །དེ་འདྲའི་མཚན་གཞི་འཇར་པན་ལ་མཚོན་ན་འཇོག་རྒྱུ་ཆེས་མང་སྟབས།
ད་ལྟར་ཐུག་གི་བར་གནས་ཚུལ་ལ་འགྱུར་ལྡོག་ཅི་ཡང་མཐོང་མི་ཐུབ། རྒྱུ་
མཚན་དེ་བས་ན་འཇར་པན་སྔར་ནས་ད་རུང་རྒྱལ་ཁབ་ངོ་མ་ཞིག་ཏུ་གྲུབ་མེད་
ཅེས་བཤད་ནའང་རུང་། གལ་ཏེ་ད་ལྟ་འཇར་པན་དང་ཕྱི་རྒྱལ་བར་གཡུལ་
འཐབ་བྱུང་ཚེ། འཇར་པན་མི་དམངས་ཀྱི་ཁྲོད་ནས་ལག་ལ་མཚོན་ཆ་་་་་
བསྣམས་ནས་གཡུལ་ལ་དངོས་སུ་མི་ཞུགས་ཀྱང་དེ་ལ་སེམས་ཁུར་བྱེད་མཁན་ཚོ་
ཡང་སྐབས་འཕྲལ་དུའང་གཡུལ་ཞུགས་པར་ལྟ་ན། དེ་ནས་སླར་གཡུལ་་་་་
ཞུགས་པ་དེ་དག་གི་མི་གྲངས་དང་གཡུལ་ལྟ་བར་འབོད་པ་དེ་དག་གི་མི་གྲངས་
བསྡུར་ན། གང་མང་གང་ཉུང་ནི་སྔོན་ནས་ཤེས་ཐུབ། ཁོ་བོས་སྔོན་ཆད་
འཇར་པན་ལ་སྲིད་གཞུང་ཙམ་ལས་རྒྱལ་འབངས་མེད་ཅེས་བཤད་མྱོང་བའི་
དོན་ཡང་འདིར་དམིགས་ཏེ་བཤད་པ་ཡིན། ཡོ་རོབ་གླིང་གི་རྒྱལ་ཁབ་རྣམས་
སུའང་དུས་རྒྱུན་འཐབ་འཁྲུག་གི་ལག་ཐབས་བེད་སྤྱད་དེ་རྒྱལ་ཁབ་གཞན་གྱི་
གེངའ་རིས་དབང་འོག་ཏུ་གཅོད་པར་བྱེད་མོད།། འོན་ཀྱང་ཕྱི་རྒྱལཊ་གྱི་་་་
མངའ་རིས་དབང་འོག་ཏུ་གཅོད་རྒྱུ་དེ་འདྲ་སླ་མོ་ཞིག་ག་ལ་ཡིན། གལ་ཏེ་
དམག་ཤུགས་སྟོབས་ཆེན་པོ་ཞིག་བཀོལ་ནས་དྲག་གནོན་མི་བྱེད་པའམ།
ཡང་ན་ཡུལ་དེ་གའི་མི་དམངས་ལ་ཕན་ཚུཔ་ཁ་ཆད་བགྱིས་ནས་ཁེ་དབང་ཇི་
སྙེད་ཅིག་སྟེར་ན། མངའ་རིས་རང་འོག་ཏུ་གཅོད་མི་ཐུབ་པ་སྨོས་མ་དགོས་
སོ། །དེར་བལྟས་ན་ཤར་ནུབ་ཕྱོགས་ཀྱི་མིའི་གོམས་སྲོལ་ཆེས་ཆེར་མི་འདྲའོ། །
དེར་བརྟེན། དམངས་ཁྲོད་དུ་གློ་བུར་མི་ཡོན་ཏན་ཅན་ནམ་སྤྱོད་་་་
བཟང་རེ་བྱུང་ཡང་། གལ་སྲིད་སྔར་གྱི་གནས་ནས་བསྡད་ན་དེའི་སྤྱོད་ཡོན་གྱི་
ཆ་མངོན་མི་ཐུབ་པས། ཐབས་གང་ཡོད་ཀྱིས་སྔར་གྱི་གོ་གནས་སྤངས་ཏེ་གོང་
རིམ་ཚོགས་པར་ཞུགས་དགོས། དེ་བས་ན་གནའ་ནས་ད་ལྟའི་བར་ཁ་སང་གི་
མི་སེར་དེ་རིང་དམག་དཔོན་དང་བློན་པོར་གྱུར་པའི་དཔེ་མི་ཉུང༌། བལྟས་
འཕྲལ་ཧ་ལམ་གོང་འོག་གི་བར་དུ་བར་མཚམས་ཅི་ཡང་མེད་པར་འདྲ་མོད།
དོན་དུ་ནི་མི་དེ་དག་སྔར་གྱི་གནས་ནས་བྲོས་བྱོལ་གྱིས་གནས་གཞན་ཞིག་ཏུ་
བསླེབས་པ་ཡིན་སྟབས། སྔར་གནས་ཀྱི་བར་མཚམས་སྔར་བཞིན་དང་གོང་
འོག་གི་ཧེ་བག་ལའང་བཅོས་བསྒྱུར་ཅི་ཡང་ཐོབ་མི་འདུག དཔེར་ན། ཨོ་
བཱ་རིས་ས་ཆའི་ཁིས་ནོ་ཞིས་ཐཱ་ཐའོ་ཨོའུ་ཁིས་ཆིས་ལོའུ་ཟེར་བ་ཐའིས་ཁོ་ཨོའུར་
བསྡད་ཀྱང་། ཨོ་བཱ་རིས་མི་དམངས་ནི་སྔར་ལྟར་ཞིང་བ་ཙམ་ལས་གནས་ཚུལ་
ལ་འགྱུར་ལྡོག་ཅི་ཡང་མ་བྱུང་། ཁིས་ཆིས་རང་ཉིད་ཞིང་བ་དང་བྲལ་ནས་
དམག་མིའི་ཚོགས་པར་ཞུགས་པ་ཙམ་དུ་ཟད། ཁིས་ཆིའི་གོ་འཕང་ཇེ་མཐོར་
སོང་བའང་རང་ཉིད་ཙམ་ལས་ཞིང་བ་སྤྱིའི་གོ་གནས་ཇེ་མཐོར་སོང་མེད། དེ་
འདྲའི་གནས་ཚུལ་ནི་གནས་བབ་དེའི་ལོ་རྒྱུས་ཀྱི་ཆ་རྐྱེན་འོག་བྱུང་བ་ཡིན་པས།
ད་ལྟའི་ལྟ་ཚུལ་བཟུང་ནས་དཔྱད་འཇོག་བྱེད་ག་ལ་རུང་། གལ་ཏེ་དཔྱད་
འཇོག་བྱེད་པའི་དབང་དུ་བཏང་ནའང་ཕན་ཐོགས་ཅི་ཡང་མེད་དོ། །ཡིན་
ནའང་། གལ་ཏེ་ཁིས་ཆིས་སྔོན་གྱི་ཡོ་རོབ་གླིང་གི་རང་དབང་གྲོང་ཁྱེར་གྱི་
ནང་འཚོ་གཞེས་ཀྱི་དབང་དུ་བྱས་ནའང་། གྲོང་ཁྱེར་གྱི་ཡུལ་མི་ཚོ་ཁོའི་ལས་
སྟངས་ལ་མོས་མི་སྲིད། ཡང་ན་གལ་ཏེ་ཁིས་ཆིས་ད་ལྟའི་དུས་སུ་སྐྱེ་བའི་་
དབང་དུ་བཏང་ན། སྔར་ལས་མྱོང་གི་བྱ་བ་རྣམས་ད་ལྟ་ལས་པ་དང་། དེར་
མ་ཟད་རང་བཙན་གྲོང་ཁྱེར་གྱི་ཡུལ་མི་ཚོ་ཡང་ད་ལྟའི་དུས་རབས་སུ་འཚོ་བ་
རོལ་བཞིན་ཡོད་ཚེ། དེ་དག་གིས་ཁིས་ཆིའི་བྱ་བ་ལས་སྟངས་ལ་གདེང་འཇོག་
བྱེད་པའི་དབང་དུ་བྱས་ན། ཁོ་ལ་བརྩེ་འབྲེལ་མེད་པ་མ་ཟད། ཁོ་ནི་ཕ་ཡུལ་
ལ་བདག་མི་བྱེད་ཅིང་། ཞིང་བ་གྲོགས་པོ་ཚོ་ཡལ་བར་དོར་ནས་རང་ཉིད་ཀྱི་
མཚན་སྙན་གྱི་ཆེད་དམག་མིར་བརྟེན་པའི་མི་ཞིག་རེད་ཟེར་ངེས། མཐར་
གཏུགས་ན་གནའ་ནས་ད་ལྟའི་བར་དུས་ཀྱི་གནས་ཚུལ་ཇི་འདྲ་དང་། སྤྱི་
ཚོགས་ཀྱི་རྣམ་པ་ཇི་འདྲ་ཞིག་ཡིན་ཀྱང་ཁིས་ཆིས་དང་གྲོང་ཁྱེར་གྱི་ཡུལ་མི་་
རྣམས་འགྲིག་མཐུན་ཡོང་མི་སྲིད། དུས་རབས་བཅུ་གསུམ་བཅུ་བཞིའི་སྐབས།
ཡོ་རོབ་གླིང་དུ་དུས་གཅིག་ལ་དར་བའི་རྩེར་སོན་པའི་རང་བཙན་གྲོང་ཁྱེར་གྱི་
ཡུལ་མི་རྣམས་སྤྱོད་སྟངས་ཐད་རྩིང་ཞིང་ཐལ་དྲགས་དང་གླེན་རྨོངས་ཀྱི་ཆའང་
མཆིས་ནའང་ཁོ་ཚོ་གཞན་ལ་དྲུངས་ནས་བརྟེན་མ་མྱོང་། ཉེ་རབས་ལ་ཐུག་ཚེ་
དབྱིན་ཧྥ་དང་རྒྱལ་ཁབ་གཞན་པ་དག་ཏུ་འབྱོར་འབྲིང་གྲལ་རིམ་རིམ་གྱིས་་
འབྱོར་ལྡན་དུ་གྱུར་ཅིང་། སྤྱོད་ཡོན་ཀྱང་དེར་བསྟུན་ནས་གོང་འཕེལ་དུ་སོང་
སྟབས། རྒྱལ་ཚོགས་སོགས་གནས་ཡུལ་དག་ཏུ་དུས་རྒྱུན་རྩོད་གླེང་མི་ཆད་
མོད། སྲིད་གཞུང་གི་དབང་ཆ་འཕྲོག་པའི་ཕྱིར་མི་དམངས་འགོག་གནོན་
བྱས་པ་མིན་ཏེ། དེ་ནི་རང་ཉིད་ཀྱི་གོ་གནས་ཀྱི་ཕན་ཁ་བསྲུང་བའི་ཆེད་དུ་
གང་ནུས་ཀྱིས་གཞན་གྱི་མགོ་མནན་ཙམ་དུ་ཟད་ལ། གོ་གནས་ཀྱི་ཕན་ཁེ་ཞེས་
པའང་ཡུལ་ཕྱོགས་ཀྱི་སྟེང་ནས་བཤད་ན་ཡུལ་ཕྱོགས་ཀྱི་ཕན་ཁེ་དང་། ལས་
གནས་ཀྱི་ཕྱོགས་ནས་བཤད་ན་གྲལ་རིམ་གྱི་ཕན་ཁེ་ལ་ཟེར་རོ། །རང་ཉིད་སྡོད་
པའི་གནས་སམ་བྱ་བ་རིགས་གཅིག་པའི་འབྲེལ་གཞི་བྱས་ཏེ། རང་དང་སོ་
སོའི་བཞེད་དགོངས་བཏོན་ནས་རང་ཉིད་ཀྱི་ཕན་ཁེ་སྲུང་སྐྱོབ་བྱེད་པ་དང་།
དེའི་ཕྱིར་ཐ་ན་རང་སྲོག་བློས་གཏོང་མཁན་ཡང་འབྱུང་། ཡིན་ནའང་།
འཇར་པན་གྱི་མིས་ནི་གནའ་ནས་བཟུང་རང་ཉིད་ཀྱི་གོ་གནས་ལ་མཐོང་ཆེན་མི་
བྱེད་ལ། གཞན་ལ་ངོ་དགའ་དང་རྒྱབ་བརྟེན་ཞུས་ནས་དབང་ཤུགས་འཚོལ་
བ་ཙམ་ལས་མི་ཤེས། འདི་དང་ནུབ་གླིང་གི་མིའི་རང་བཙན་རང་བདག་གི་
བསམ་བློ་དང་བསྡུར་ཚེ་གནམ་སའི་ཁྱད་པར་ཆེ། རང་རེའི་རྒྱལ་ཁབ་ཀྱི་ནང་
དུ་དཔའ་འཛངས་ལྡན་པའི་མི་རླབས་ཆེན་དུ་གྲགས་པ་མི་ཉུང་བ་རེ་བྱུང་བ་
བཤད་མ་དགོས་མོད། འོན་ཏེ་ཁོ་ཚོའི་ཕྱག་རིས་ལ་བལྟས་ན་མ་ཧཱ་ཙི་ནའི་
ཡུལ་གྱི་ཞང་དབྱི་མིན་ན་ཧན་ཀོ་ཙུ་ལས་མ་འདས་པས། གནའ་ནས་དའི་བར་
འཇར་པན་རྒྱལ་ཡོངས་སུ་རང་བཙན་གྲོང་ཁྱེར་གྱི་ཡུལ་མིས་བཞག་པའི་བྱས་
རྗེས་ལྟ་བུ་མནལ་ལམ་དུའང་རྨི་མི་སྲིད། (རྒྱལ་འབངས་ཀྱིས་རང་ཉིད་ཀྱི་གོ་
གནས་ལ་མཐོང་ཆེན་མི་བྱེད།)
ཆོས་ལུགས་ནི་འགྲོ་བ་མིའི་སེམས་གདུལ་བྱེད་ཀྱི་ཆོས་ཤིག་ཡིན་པས།
སྤྱིར་ངེས་པར་དུ་ཆེས་རང་དབང་ཆེས་རང་བཙན་དང་གཞན་གྱིས་ཚོད་འཛིན་
མི་ཐེབས་ལ་གཞན་གྱི་སྟོབས་ཤུགས་ལའང་རག་ལས་མི་དགོས་པར་རང་སྐྱར་
གནས་པ་ཞིག་ཡིན་མོད། འོན་ཏེ། ང་ཚོའི་འཇར་པན་ལ་མཚོན་ན་དེ་ལྟ་མ་
ཡིན་ཏེ། རང་རེའི་རྒྱལ་ཁབ་ཀྱི་ཆོས་ལུགས་ལ་ལྷ་ཆོས་དང་སངས་རྒྱས་ཆོས་
ལུགས་གཉིས་ཡོད་ཅེས་ཁ་ཅིག་བཤད་ནའང་། ལྷ་ཆོས་ནི་གཞི་ལམ་འབྲས་
བུའི་རྣམ་བཞག་དང་ལྡན་པའི་ཆོས་ལུགས་སུ་འགྱུར་མ་ཐུབ།། གནའ་དུས་དེ་
འདྲའི་བཤད་ཚུལ་ཡོད་ཀྱང་སྔ་མོ་ནས་སངས་རྒྱས་ཆོས་ལུགས་ཀྱི་ནང་དུ་་་་
འཐིབས་ཟིན་པས། །ལོ་ངོ་བརྒྱ་ཕྲག་འགའི་རིང་དེའི་རང་མདོག་མངོན་མ་
མྱོང་། ཉེ་ཆར་ལྷ་ཆོས་ཞེས་པའི་ཐ་སྙད་འདི་གློ་བུར་གོ་ནའང་། དེའང་སྲིད་
གཞུང་གི་བསྒྱུར་བཅོས་དུས་སྐབས་སུ་རྒྱལ་བོའི་ཕོ་བྲང་གི་ལྷག་ལུས་ཀྱི་རྔམ་ཟིལ་
གཡར་ནས་བཤད་རིན་མེད་པའི་ལས་འགུལ་ཞིག་སྤེལ་འདོད་ཙམ་དུ་ཟད།
དེ་ནི་དུས་གཅིག་གི་གློ་བུར་བའི་སྣང་ཚུལ་ཞིག་སྟེ། ཁོ་བོས་བལྟས་ན་དེ་ནི་
འགྱུར་མེད་ཀྱི་ཆོས་ལུགས་ཤིག་མ་ཡིན། མདོར་ན་གནའ་ནས་དའི་བར་་་
འཇར་པན་གྱི་ཤེས་རིག་གི་ཆ་ཤས་སུ་གྱུར་པའི་ཆོས་ལུགས་ལ་སངས་རྒྱས་ཆོས་
ལུགས་འབའ་ཞིག་ལས་མེད། འོན་ཀྱང་སངས་རྒྱས་ཆོས་ལུགས་ནི་གདོད་མ་
ནས་དབང་སྒྱུར་མཁན་གྱི་ཕྱོགས་སུ་ལངས་པ་མ་ཟད་ཁོ་ཚོའི་སྟོབས་ཤུགས་ལ་
བརྟེན་པ་ཞིག་རེད། གནའ་འཇར་པན་དུའང་བཤེས་གཉེན་ཐབས་ཅན་མི་
ཉུང་བ་རེ་བྱུང་མྱོང་སྟེ། ལ་ལ་ཀྲུང་གོར་ཕེབས་ཏེ་རྒྱལ་བོའི་གསུང་རབས་
གདན་དྲངས་པ་དང་། ལ་ལས་རྒྱལ་ནང་དུ་གྲུབ་མཐའ་གསར་གཏོད་བྱས་ཏེ་
དགོན་སྡེ་བཏབ་ཅིང་མི་དམངས་ཆོས་ལ་བཀུག་ནའང་། ཕལ་མོ་ཆེ་ནི་གནམ་
བསྐོས་སྲས་སམ་དམག་དཔོན་གྱི་དྲིན་གྱིས་སྐྱོང་བར་བརྟེན་ནས་ཆོས་ལུགས་
དར་སྤེལ་གཏོང་བ་ཡིན་ལ། ཐ་ན་ད་རུང་སྲིད་གཞུང་གི་མཚན་གནས་གཟི་
བརྗིད་དུ་འདོད་མཁན་ཡང་བྱུང་། དཔེར་ན། རབ་ཏུ་བྱུང་བས་སིན་ཀྲིན་
དང་སིན་ཏོའུ་ཞེས་སོགས་ཀྱི་ལས་གནས་དང་དུ་བླངས་པ་ལྟ་བུས་མཚོན་ནོ། །
དེ་ལྟར་འཇར་པན་ལ་གནའ་སྔ་མོ་ནས་ཆོས་ལུགས་དར་ནའང་རང་སྐྱ་བའི་ཆོས་
ལུགས་ཀྱི་དབང་ཆ་ཡོད་པ་གོ་མ་བྱུང༌། གལ་ཏེ་ད་ལྟ་དོན་དངོས་རྟོགས་པར་
འདོད་ན། རྒྱལ་ཁབ་ནང་ཁུལ་གྱི་དགོན་གནས་གྲགས་ཅན་དག་ཏུ་སོང་ཞིང་
ལོ་རྒྱུས་ཆོས་འབྱུང་དུ་བཀོད་པར་མཇལ་ན་ཧ་ཅང་གསལ། གོང་བཤད་ལྟར་
དགོན་སྡེ་དེ་དག་གོང་རིམ་ལ་བརྟེན་ནས་བཞེངས་པས། གནའ་ནས་བཟུང་
དགོན་པ་གྲགས་ཅན་ཕལ་མོ་ཆེ་ནི་གནམ་བསྐོས་སྲས་དང་བཙུན་མོའི་སྨོན་་འལམ་
དང་ཆོས་སྤྱོད་སྤེལ་བའི་གནས་མིན་ན། དམག་དཔོན་དང་སྲིད་འཛིན་་་་་
མཁན་དག་གི་ཕྱིར་དུ་བཞེངས་པ་ཡིན་ཏེ། མདོར་ན་ཚང་མ་གཞུང་སྐུལ་སྒེར་
སྤྱོད་ཀྱི་དགོན་སྡེར་གྱུར།
རོའུ་ལུགས་རིག་པ་འཇར་པན་ལ་དར་ནས་ཡུན་རིང་པོ་འགོར།
དཔེར་ན། རྒྱལ་རབས་ཀྱི་དུས་སྐབས་སུ་པའོ་ཧྲི་ཞེས་པ་ཚུགས་མྱོང་བ་དང་།
གནམ་བསྐོས་སྲས་ཀྱིས་རྒྱ་ཡིག་གི་དཔེ་གཞུང་མཇལ་ཀློག་དང༌། བསླབ་སྐུལ་
གླིང་བཙུགས་ཏེ་རྒྱལ་རིགས་དང་སྐུ་དྲག་རིགས་ཀྱི་ཕྱི་རབས་པར་བསླབ་ཁྲིད་
བྱེད་པ། གོང་མ་ཨོའི་དཱ་ཐའེན་ནོའུས་ད་རུང་སྦྱངས་འབྲས་ལེགས་ཐོན་གྱི་
བདག་རྐྱེན་གླིང་ཚུགས་པ་སོགས་ཀྱིས་རྒྱའི་རིག་གནས་རིམ་གྱིས་དར་ཁྱབ་ཏུ་
ཕྱིན། དེ་ལྟར་ཡིན་ཀྱང་སྐབས་དེའི་ཡོན་ཏན་ཐམས་ཅད་སྐུ་དྲག་ཁོ་ནའི་་
རིགས་ཀྱི་བྱིས་པ་ཚོར་སློབ་པའི་གོ་སྐབས་ལྡན་ལ། གསུང་རྩོམ་དཔེ་གཞུང་
མཐའ་དག་དཔོན་རིགས་ཀྱི་ལག་ནས་བྱུང་བ་རེད། དེ་མཚུངས། སྐབས་
དེར་ད་རུང་པར་འདེབས་ཀྱི་ལག་རྩལ་གསར་གཏོད་མ་བྱས་སྟབས་མི་དམངས་
ལ་དྲུངས་ནས་སློབ་གསོ་ཐོབ་ཐབས་བྲལ། ཁཱ་མཱ་ཁོའི་ལཱའི་དུས་སུ་རོའུ་ལུགས་
རིག་པའི་མཁས་པ་འགའི་གོ་ས་གོང་དུ་བཞག་ནའང་། མི་དེ་དག་གིས་ཀྱང་
སྲིད་གཞུང་ལ་སྲི་ཞུ་བྱེད་པ་ལས་མི་དམངས་ཀྱི་ཁྲོད་ན་ཡོན་ཏན་ཅན་ཡོད་ཚུལ་
གོ་མ་མྱོང་། དེ་དག་ལ་བལྟས་ན་གནས་བབ་ཀྱི་སྤྱི་ཚོགས་རིག་གནས་ཀྱི་ཆུ་
ཚད་ཤིན་ཏུ་ཞན་པ་བཤད་མ་དགོས། དེ་ནས་བཟུང་ཨ་ཞིས་ཁཱ་གཱའི་མཇུག་ལ་
ཐུག་པའི་བར་རྩོམ་རིག་ཞིབ་འཇུག་གི་བྱ་བ་ནི་མཐའ་གཅིག་ཏུ་རབ་བྱུང་བའི་
ལས་ཁོ་ནར་གྱུར། ཡི་གེ་སློབ་འདོད་མཁན་སུ་ཡིན་ཀྱང་དགོན་པར་མི་བརྟེན་
ཐབས་མེད་ཅིང་། ཕྱི་རབས་པ་དག་གིས་ཡི་གེ་སློབ་མཁན་ཚོར་དགོན་པའི་
མཆན་བུ་ཞེས་འབོད་པའི་རྒྱུ་མཚན་ཡང་དེ་རེད། མི་ལ་ལས་འཇར་པན་གྱི་
དཔེ་གཞུང་པར་འདེབས་ཀྱི་རིག་པ་ནི་ཁཱ་མཱ་ཁོའི་ལཱའི་སྐབས་ཀྱི་དགོན་ལྔ་ནས་
ཕྱེ་བར་བཤད་ལ། དེ་བདེན་ཤས་ཆེ་སྙམ། ཐའོ་ཁིས་གླ་བཱའི་དུས་མགོར་
མེས་ཐའོ་ཁིས་གཱ་བཱ་ཅཱ་ཁཱང་བྱ་བས་ཐོག་མར་ཧོའི་ཇིས་བཱ་ལཱ་ནོ་སེ་ཨིས་ཁཱ་དང་དེ་
ནས་ཧ་ཡཱ་ཞིས་ཏོ་ཨོའུ་ཞུན་ཞེས་བྱ་བ་བསྐོ་སྤྱོད་བགྱིས་པས། ཕྱིན་གྱི་ཞི་་
བདེའི་དུས་སྐབས་ཡུན་རིང་བྱུང་བའི་ནང་རོའུ་ལུགས་རིག་པའི་མཁས་པ་མང་
པོ་བྱུང་། གོང་གླེང་བཞིན་རིག་གཞུང་གི་དར་རྒུད་ནི་ངེས་པར་སྤྱི་ཚོགས་ཀྱི་
ཟིང་བཅོས་དང་བསྟུན་ནས་རང་སྐྱ་བའི་གོ་གནས་ཐོབ་མ་མྱོང་སྟེ། བགྲང་བྱ་
མང་པོའི་གཡུལ་འཐབ་ཟིང་བསླང་གི་དུས་ཡུན་ནང་རབ་བྱུང་བས་དབང་་་
བསྒྱུར་བས། དེ་ནི་ཡིད་སྐྱོ་བའི་གནས་ཤིག་ཇི་ལྟར་མ་ཡིན། འདི་དག་ལ་
བལྟས་ན་རོའུ་ལུགས་ཀྱི་གནས་ཚུལ་ད་རུང་སངས་རྒྱས་ཆོས་ལུགས་ལའང་མི་
དོད། ཡིན་ནའང་དུས་ཟིང་རྟ་རྡུལ་མི་ཡལ་བའི་དུས་ལ་མཚོན་ན་རང་རེ་རྒྱལ་
ཁབ་མ་ཟད། འཛམ་གླིང་གི་རྒྱལ་ཁབ་སུ་ལ་བལྟས་ཀྱང་དེ་ལྟ་བུ་ལས་མ་་
འདས། ཡོ་རོབ་གླིང་དུ་གནའ་བོའི་དུས་རབས་བར་མའི་མུན་ནག་གི་སྐབས་
ནས་བཀས་བཀོད་རྒྱུད་འཛིན་དུས་རབས་ཀྱི་བར་རིག་གནས་ཀྱི་ཁེ་དབང་་་
ཐམས་ཅད་རབ་བྱུང་བས་བཟུང་ཞིང༌། དེ་ནས་དུས་རབས་བཅུ་བདུན་པར་
སླེབས་ཕྱིན་སྤྱི་ཚོགས་སྟེང་ད་གཟོད་རིག་གཞུང་ཞེས་པ་བྱུང་བ་རེད། གཞན་
ཡང་ཤར་ནུབ་གཉིས་ཀྱི་རིག་གཞུང་གི་དར་སྲོལ་ཡང་ཅུང་མི་མཐུན་ཏེ། ནུབ་
གླིང་རྒྱལ་ཁབ་རྣམས་ཀྱིས་ཚོད་ལྟ་གཙོ་བོར་དང་། ང་ཚོའི་འཇར་པན་གྱིས་ནི་
ཁོན་མེན་གྱི་གཞུང་དད་ཡུལ་དུ་འཛིན་ལ། ལེགས་ཉེས་ཀྱི་ཁྱད་པར་ཚད་གཞི་
གཅིག་གི་སྟེང་ནས་བཤད་མི་རུང་བ་སྨོས་མེད་ཡིན་ནའང་། ཐམས་ཅད་་
མཐའ་གཅིག་ཏུ་མིན་པར་བསྒྲུབ་ཀྱང་ག་ལ་འོས། མདོར་ན། ང་ཚོའི་རྒྱལ་
ཁབ་ཀྱི་མི་དམངས་ཀླ་ཀློའི་འཇིག་རྟེན་ལས་སྐྱབས་ཏེ་ད་ལྟའི་ཤེས་རིག་ལྡན་པའི་
འཇིག་རྟེན་དུ་བསླེབས་ཐུབ་པ་ནི་སངས་རྒྱས་ཆོས་ལུགས་དང་རོའུ་ལུགས་རིག་
པའི་བྱས་རྗེས་ཡིན། ཁྱད་པར་དུ་ཉེ་བའི་དུས་རབས་ནས་བཟུང་རོའུ་ལུགས་
རིག་པ་ཆེས་ཆེར་དར་བས་མི་རྣམས་ཀྱི་རྨོངས་དད་གད་གར་བྱས་པས་བྱས་རྗེས་
ཧ་ཅང་ཆེ། འདིའི་ཕྱོགས་ལ་རོའུ་ལུགས་རིག་པའང་ནུས་པ་མི་ཆུང་སྟབས།
ཤར་ནུབ་ཀྱི་རིག་གཞུང་གི་གོམས་སྲོལ་ལེགས་མིན་རེ་ཞིག་མི་གླེང་བར་དེའི་དར་
ཚུལ་གྱི་བརྒྱུད་རིམ་འབའ་ཞིག་གི་ཆ་ནས་ཕྱོགས་གཉིས་བར་གྱི་མངོན་གསལ་གྱི་
གསལ་བཤད་བྱས་པ་ཡིན་ནོ། །འདིའི་ཧེ་བག་ཅེས་པ་ནི་དུས་ཟིང་གི་རྗེས་སུ་
རིག་གཞུང་འབྱུང་སྟབས། ནུབ་གླིང་བའི་རྒྱལ་ཁབ་རྣམས་ལ་མཚོན་ན་མི་
སེར་གྱི་ཁྲོད་ནས་བྱུང་ལ། འོན་ཏེ་འཇར་པན་ལ་ནི་སྲིད་གཞུང་གི་ནང་ནས་
བྱུང་བས་ཅུང་ཟད་མི་འདྲ། ནུབ་གླིང་གི་རྒྱལ་ཁབ་དག་གི་རིག་གཞུང་ནི་
མཁས་པ་ཚོའི་ལས་དོན་ཡིན་ཞིང་། རིག་གཞུང་ཁྱབ་སྤེལ་གྱི་ཐད་མཁས་པ་
ཚོའི་སྤྱི་ཚོགས་ཁོ་ནར་སྤེལ་བས་སྤྱི་སྒེར་གྱི་ཁྱད་པར་མེད་ལ། ཡིན་ནའང་རང་
རེའི་རྒྱལ་ཁབ་ཀྱི་རིག་གཞུང་ལ་མཚོན་ན་དབང་བསྒྱུར་མཁན་དུ་གྲགས་པའི་སྤྱི་
ཚོགས་ཀྱི་རིག་གཞུང་སྟེ་ཕལ་ཆེར་སྲིད་གཞུང་གི་ཡ་གྱལ་དུ་གྱུར་འདུག
གནའ་ནས་བཟུང་མཁས་པ་ཚོའི་རིག་གཞུང་ཚོགས་པ་ཡོད་པ་མ་ཐོས་ལ།
གྲོས་གླེང་དང་གསར་འགྱུར་སོགས་པར་བསྐྲུན་ཡོད་མ་མྱོང་། ལག་རྩལ་་་་
བརྒྱུད་སྤེལ་བྱེད་ས་དང་མང་ཚོགས་ལྷན་འཛོམས་གྱི་གྲོས་བསྡུར་བྱེད་པའི་རྣམ་
འགྱུར་ཡང་མཐོང་མ་མྱོང་། མདོར་ན། འབྲེལ་ཡོད་རིག་གཞུང་གི་སྐོར་
ཐམས་ཅད་སྒེར་གྱིས་སྒྲུབ་པ་འབའ་ཞིག་རེད། གློ་བུར་མཁས་པ་ཚོས་ཚུགས་
པའི་སློབ་གྲྭ་རེ་བྱུང་ཡང་སློབ་མ་ཚང་མ་སྐུ་དྲག་གི་རིགས་ལས་མ་འདས་ཤིང་།
སློབ་ཁྲིད་ཀྱི་ནང་དོན་ཡང་དབང་སྒྱུཪ་མཁན་གྱི་འདོད་བློ་དང་བསྟུན་ཏེ།
ཁྱད་དམིགས་ཀྱིས་མི་དམངས་དབང་དུ་སྡུད་ཐབས་ཀྱི་བཀོད་པ་འཁྲིད་ཀྱིན་
མཆིས། དེ་བས་ན་གལ་ཏེ་དཔེ་ཀློག་མཐར་ཕྱིན་ཀྱང་དཔོན་པོར་འདུག་མ་
ཐུབ་ན་དེ་ལ་དགོས་མཁོ་ཅི་ཡང་མེད་པའམ། ཡང་ན་གློ་བུར་དབེན་ས་བསྟེན་
པའི་སྐྱེས་བུར་འབོད་པ་བྱུང་ཡང་དོན་གྱིས་གནས་དབེན་པར་མི་མོས་ལ། དེ་
དག་ལ་འཇོན་ཐང་ཡོད་ཀྱང་གོ་སྐབས་དང་མ་འཕྲད་པས་མི་དགའ་བའི་རྣམ་
འགྱུར་ཕྱིར་མངོན་པ་ཙམ་དུ་ཟད། དེ་འདྲའི་གནས་ཚུལ་ནི་འཇར་པན་གྱི་
མཁས་པ་སྲིད་གཞུང་གི་བཙོན་རར་བསྡུས་པ་དང་འདྲ་སྟེ། ཁོ་ཚོས་བཙོན་ར་
དེ་རང་ཉིད་འཚོ་བའི་ཡུལ་དུ་བལྟས་ནས་དེར་སེམས་སྡུག་མྱོང་བཞིན་ཡོད།
ཡིན་ཀྱང་སྤྱི་ཚོགས་སྟེང་རྒྱ་ཡིག་གི་སློབ་གསོ་ད་རུང་ཁྱབ་གདལ་དུ་མ་ཕྱིན་ལ་
མཁས་པའང་ད་རུང་མང་པོ་མ་བྱུང་བ་ནི་ལེགས་པའི་གནས་ཤིག་སྟེ། གལ་
སྲིད་རྒྱ་དང་རོའུ་ལུགས་རིག་པའི་སྐུ་ཞབས་ཚོའི་འདོད་མོས་བཞིན་མཁས་པ་
མང་པོ་བྱུང་ཞིང་ཚང་མ་འདིའི་གུ་དོག་པོའི་བཙོན་རར་འཚང་ནས། རང་
ཉིད་ཀྱི་ལུས་ཕུང་ཡང་ཤོང་དཀའ་བ་ཚོར་ཚེ་དེའི་འཁང་འཁོན་དང་ཡིད་རྨུས་ཀྱི་
ཚད་སྔར་བས་ཇེ་ཟབ་ཡིན་པས། དེ་སྙིང་རྗེ་བའི་མཐར་སོན་པ་ཞིག་མ་ཡིན་
ནམ། དེ་ལྟར་བཙོན་ར་ཚད་ཅན་དང་མཁས་པ་རབས་དང་རིམ་པར་ཆུའི་
གཉེར་མ་ལྟར་བར་མེད་དུ་འབྱུང་བ་དང་། མི་དེ་དག་གིས་སྐུ་དྲག་དབང་
ཅན་ཚོར་བརྟེན་པ་ཁོ་ན་ལས་བཙོན་རའི་ཕྱི་ན་ད་རུང་མིའི་འཇིག་རྟེན་ཞིག་
ཡོད་པ་དྲུངས་ནས་མི་ཤེས་ལ། རང་ཉིད་ཀྱི་གོ་གནས་ཇི་ལྟར་འཕེལ་ཐབས་
བྱེད་མི་ཤེས་སོ། །ཐའོ་ཁིས་གཱ་བཱའི་དུས་སྐབས་སུ་མཁས་པའི་ལག་ཏུ་རེ་འདོད་
བཞིན་སྲིད་གཞུང་དང་རྒྱལ་ཕྲན་སོ་སོའི་དཔོན་པོ་རེ་ཆུད་ཀྱང་། མིང་ཙམ་
དཔོན་མིང་དུ་བཏགས་ནའང་དོན་གྱིས་ཁོ་ཚོར་དཔོན་ལྭ་གྱོན་དུ་བཅུག་པ་ཙམ་
ལས་གཞན་གྱིས་མི་བཀུར་ལ།། ཁོ་ཚོ་མོས་ཕྱོགས་ཀྱི་སྲིད་དོན་དངོས་ལའང་
ཞུགས་སུ་མི་འཇུག་པར་འབྲས་བྲེ་ལྔའི་ཕོགས་བྱིན་ནས་བིས་པ་ཚོར་སློབ་ཁྲིད་
བྱེད་པ་ཙམ་དུ་ཟད་དེ། རྒྱུ་མཚན་གང་ཟེར་ན། གནས་བབ་ཀྱི་སྤྱི་ཚོགས་
ནང་ཡི་གེ་ཤེས་མཁན་ཤིན་ཏུ་ཉུང་སྟབས་ཁོ་ཚོ་མི་བཀོལ་ཐབས་མེད་བྱུང་བ་
རེད། སྲིད་གཞུང་གི་སྒེར་གཅོད་དང་མི་དམངས་ལ་གཉའ་གནོན་བྱེད་པར་
སྐབས་འགར་སྤོབས་ཅན་གྱི་ཤེས་ལྡན་དག་ཅུང་ཟད་མི་དགའ་ནའང་།
མཐར་གཏུགས་ན་རང་གིས་བཏབ་པའི་ས་བོན་གྱི་མྱུ་གུ་ལས་མ་འདས་སྟབས་
རང་ལས་རང་གིས་ཉོས་པ་ཡིན་ནོ། །སྲིད་གཞུང་གི་སྒེར་གཅོད་ནི་ཇི་ལྟར་བྱུང་
ངམ། གལ་སྲིད་སྲིད་གཞུང་གི་རང་བཞིན་གྱི་ཁྲོད་ན་རང་ཤུགས་ཀྱི་སྒེར་་
དབང་གི་ས་བོན་གནས་ནའང་། དེ་གོང་འཕེལ་དང་མཛེས་སྤྲས་བྱེད་མཁན་
ནི་ཤེས་ཡོན་ཅན་གྱི་ནང་ནས་ཤེས་རབ་དང་འཇོན་རྩལ་ཆེ་བའི་མི་སྣ་ནི་དབང་
ཆའི་གཡོ་སྦྱོར་ལ་མཁས་ཤིང་སྲིད་གཞུང་གིས་ཆེས་མཐོང་ཆེན་བྱེད་པའི་མི་རེད།
འདི་ཙམ་གྱི་སྟེང་ནས་རྒྱའི་མཁས་པ་ནི་དགེ་རྒན་དང་། སྲིད་གཞུང་ནི་དགེ་
ཕྲུག་ཏུ་གྱུར་པས་ངོ་མར་ཡིད་སྐྱོ་བའི་གནས་ཤིག་རེད། ད་ལྟའི་སྤྱི་ཚོགས་སྟེང་
ཕྱོགས་གཅིག་ནས་སྒེར་གཅོད་ལག་བསྟར་དང་། ཕྱོགས་གཅིག་ནས་སྒེར་་
གཅོད་ཀྱི་གཉའ་གནོན་མྱོང་དགོས་པ་ནི་མཐའ་གཅིག་ཏུ་དེང་རབས་ཀྱི་མིའི་
སྟེང་དུ་འཇོག་ག་ལ་རུང་སྟེ། ཇི་ལྟར་བཤད་ཀྱང་ཡབ་མེས་ཀྱི་རབས་ཇི་སྙེད་
ཅིག་གིས་ཤུལ་དུ་བཞག་པའི་དུག་ལྷག་ཀྱང་ཡོད་དོ། །དེ་འདྲའི་དུག་ལྷག་སྤེལ་
རོགས་བྱེད་མཁན་ཡང་སུ་ཡིན་ནམ་ཞེ་ན། རྒྱུའི་རོའུ་ལུགས་ལ་མཁས་པའི་སྐུ་
ཞབས་ཚོས་ངོ་མས་ཕན་ནུས་ཆེན་པོ་ཐོན་འདུག(རིག་གཞུང་ལ་དབང་མེད་
ཀྱང་དེ་ལས་ལྡོག་སྟེ་སྒེར་གཅོད་བྱེད་པར་རོགས་བྱས་ཟིན།)
གོང་དུ་གླེང་བ་ལྟར་རོའུ་ལུགས་རིག་པ་དང་ནང་བའི་ཆོས་ལུགས་ཀྱིས་
འཇར་པན་གྱི་ད་ལྟའི་ཤེས་རིག་ལ་བྱས་རྗེས་ཆེ་ཞིང་། འོན་ཏེ་དེ་གཉིས་ཀར་
གནའ་གཙོ་དེང་ཕལ་གྱི་སྐྱོན་མཆིས། ཆོས་ལུགས་ཀྱི་ངོ་བོའང་མིའི་སེམས་
གདུལ་བ་དང་། དེའི་གཞུང་ལུགས་རྟག་ཏུ་མི་འགྱུར་བ་ཞིག་རེད། ནང་བ་
དང་ལྷ་ལམ་དུ་སྨྲ་མཁན་ཚོས་ལོ་ངོ་ཁྲི་སྟོང་སྔོན་གྱི་གཏམ་རྒྱུད་ལ་བརྟེན་ནས་ད་
ལྟའི་མིར་བསླབ་བྱ་གཏོང་བ་འོས་སུ་གནས་སོ། །ཡིན་ནའང་། རོའུ་ལུགས་
རིག་པ་དང་ཆོས་ལུགས་མི་འདྲ་སྟེ། རོའུ་ལུགས་ཀྱི་གཞུང་དུ་འཇིག་རྟེན་མི་
ཆོས་ཀྱི་ཕྱོགས་ཆེ་བས་ཕྱེད་ཙམ་ནི་ཆབ་སྲིད་ཕྱོགས་ཀྱི་རིག་གཞུང་ལ་གཏོགས་
འདུག དེ་འདྲའི་རིག་གཞུང་ད་ལྟའི་བར་ད་རུང་བཅོས་འགྱུར་ལུགས་འབྲེལ་
བྱེད་མ་ཤེས་པས། དེ་ནི་ཡིད་ཕངས་བའི་གནས་ཤིག་རེད་ཨང༌། སྤྱིར་འགྲོ་
བ་མིའི་རིགས་ཀྱི་རིག་གཞུང་ནི་མུ་མཐུད་དུ་འགྱུར་ཞིང་། ཁ་སང་གི་ཐོབ་པ་
དེ་རིང་གི་ཤོར་བ་དང་། སྔར་ལོའི་ཡིན་པ་ད་ལོའི་མིན་པར་འགྱུར་བའང་
ཡོད་པས། ངེས་པར་དུ་ཆོས་གང་ཞིག་ཀྱང་དོགས་པའི་གནས་སུ་བཟུང་སྟེ།
དེ་ནས་འབད་བརྩོན་ཆེན་པོས་དཔྱད་གཞིགས་གྲོས་བསྡུར་བྱས་པར་བརྟེན་
གསར་གཏོད་བཅོས་བསྒྱུར་བྱས་ནས་ཕྱི་མས་སྔ་མ་བརྒལ་བ་དང་། དེ་ལྟར་ལོ་
མང་དུ་ཉམས་མྱོང་གསོག་འཇོག་བྱས་ཤིང་གོང་སྤེལ་དུ་གཏོང་ན། ད་གཟོད་
འཕེལ་རྒྱས་ཆེན་པོར་འགྲོ་ངེས། ང་ཚོས་ལོ་ངོ་བརྒྱ་ཕྲག་སྔོན་གྱི་དོན་རྐྱེན་མང་
པོར་ཕྱིར་མིག་བྱེད་པའི་ཚེ་དེ་དག་བློ་གྲོས་ཉམ་ཆུང་ཞིང་སྤྱོད་པ་རྩིང་ལ།
དགོད་བྲོ་ཞིང་སྙིང་རྗེ་བའི་གནས་སུ་འདུག་པ་ཚོར་བ་ན། ད་གཟོད་ད་ལྟའི་
ཤེས་རིག་དང་རིག་གཞུང་གོང་དུ་ཆས་པ་བདེན་དཔང་བྱེད་ནུས་སོ། །རོའུ་
ལུགས་ཀྱི་མ་ལག་ནི་ཡའོ་ཧྲོན་ནས་ཡེའུ་ཐཱང་བུའོ་ཀྲོའུ་ཀོན་དང་ཁོན་ཙེ་ལ་ཐུག་
པའི་བར་བརྒྱུད་ནས་དར་བ་ཡིན་ཞིང་། ཁོན་ཙེའུ་ཕྱིས་ནས་རིམ་བཞིན་སྐྱེས་
བུ་དམ་པའི་རྒྱུན་ཆད་དེ། ཀྲུང་གོ་དང་འཇར་པན་གང་ཡིན་ཀྱང་འཕགས་
པའི་སྐྱེས་བུ་བྱུང་མ་མྱོང་། མེན་ཙེའི་རྗེས་སུ་སོན་དུས་ཀྱི་རོའུ་ལུགས་དཔྱོད་
ལྡན་པ་དང་འཇར་པན་གྱི་མཁས་པ་ཚོས་ཕྱི་རབས་པར་ལྟོས་ཏེ་རང་བསྟོད་བྱེད་
རུང་ནའང་། འོན་ཏེ་ཁོན་ཙེའི་ཡན་གྱི་གནའ་བོའི་འཕགས་མི་རྣམས་ལ་སྐད་
ཆ་གཅིག་ཀྱང་བཤད་མི་ཕོད། དེ་བས་ན་རོའུ་ཆོས་ཕྱི་རབས་པར་ཇི་ལྟར་
བརྒྱུད་པ་དེ་ལྟར་ཇེ་ངན་དུ་འགྲོ་ཞིང་། ཁད་ཀྱིས་མིའི་སྤྱོད་ཡོན་ཇེ་ཞན་དུ་
སོང་སྟེ། མི་ངན་དང་བརྟུལ་པོ་ཇེ་མང་ཇེ་མང་ཡིན་ལ། དེ་ལྟར་རབས་ནས་
རབས་བརྒྱུད་དེ་ད་ལྟའི་བར་ཐུག་ལ། དེ་འདྲར་འཕེལ་ན་དངོས་གནས་་་
གཅན་གཟན་གྱི་འཇིག་རྟེན་དུ་འགྱུར་བ་ཁ་ཚོན་གཅོད་ནུས། བཟང་ས་ཞིག་
ནི་འགྲོ་བ་མིའི་རིགས་ཀྱི་བློ་གྲོས་ནི་གོང་དུ་འཕེལ་བའི་ཆོས་ཉིད་ནི་ཕྱི་རོལ་ཡུལ་
ན་གནས་པ་ཞིག་སྟེ། རོའུ་ལུགས་ཤེས་ལྡན་དག་གི་འདོད་བློ་བཞིན་མིན་པར་
མུ་མཐུད་དུ་གནའ་བོའི་མི་སྣ་ལས་རྒྱལ་བ་མང་པོ་བྱུང་ནས་ཤེས་རིག་གི་འཕེལ་
རྒྱས་ལ་སྐུལ་འདེད་དང་ཤེས་ཡོན་ཅན་གྱི་བསམ་ཚོད་མེད་བརླག་བྱས་ལ། དེ་
ནི་ང་ཚོའི་མི་དམངས་ཀྱི་བསོད་ནམས་ཆེན་པོ་ཡིན་ནོ། །ཁོ་ཚོས་གནའ་རབས་
ལ་དེ་འདྲའི་རྨོངས་དད་བགྱིས་ཏེ་རང་གིས་བསམ་བློ་ཅི་ཡང་མི་གཏོང་བ་ནི་ངོ་
མས་བསམ་བློའི་བྲན་གཡོག་ཟེར་བ་རེད། ཁོ་ཚོས་རང་ཉིད་ཀྱི་བསམ་བློ་་
སྟོབས་ཡོད་ཚད་ཀྱིས་གནའ་བོའི་གནའ་ལུགས་ཀྱི་ཆེད་ཞབས་ཏོག་ཞུ་ཞིང་།
དེང་གི་དུས་སུ་འཚོ་བ་རོལ་ནའང་གནའ་མིས་ཁ་ལོ་བསྒྱུར་བ་མྱོང་འདོད་པ་མ་
ཟད། དེ་ལྟར་ཕན་ཚུན་མུ་འབྲེལ་དུ་བརྒྱུད་པས་ད་ལྟའི་སྤྱི་ཚོགས་ལའང་དེ་
འདྲའི་ཤུགས་རྐྱེན་ཆེ་སྟབས། སྤྱི་ཚོགས་རང་སོར་གནས་ནས་མདུན་བསྐྱོད་
མི་བྱེད་པའི་རྒྱུ་ཆ་ཞིག་ཏུ་གྱུར།། འདི་ནི་རོའུ་ལུགས་རིག་པའི་ཉེས་སྐྱོན་རེད་
ཅེ་ན་མི་ཆོག་པ་མེད། འོན་ཏེ་ཕྱོགས་གཞན་ཞིག་ནས་བཤད་ན། གལ་སྲིད་
སྔོན་ཆད་ང་ཚོའི་རྒྱལ་ཁབ་ལ་རོའུ་ལུགས་རིག་པ་མེད་ཚེ་ད་ལྟའི་དུས་ཀྱང་ཡོད་
མི་སྲིད་དེ། ནུབ་གླིང་དུRefinementཟེར་བ་ནི་མིའི་སེམས་སྦྱོང་བ་ལ་གོ་
བས་ཞི་དུལ་གྱི་ཕྱོགས་ལ་རོའུ་ལུགས་རིག་པའི་ཕྱག་རྗེས་ངོ་མས་མི་ཆུང་།
ཡིན་ཀྱང་དེ་ནི་གནའ་དུས་ཙམ་ལ་ཕྱག་རྗེས་མཆིས་པ་ལས་ད་ལྟའི་དུས་སུ་ནི་
ཕན་ནུས་མི་འདུག་གོ། སྔོན་རོའུ་ལུགས་རིག་པར་བརྟེན་ནས་འཇར་པན་ལ་
འདུལ་སྦྱོང་བྱས་ཤིང་། དེ་ནི་ཞིང་སྡེའི་བུ་མོ་དཔོན་ཤག་ཏུ་བསྐྱལ་ནས་ཞབས་
འདེགས་བྱེད་དུ་བཅུག་པ་དང་མཚུངས་ཏེ། ཁོ་མོ་ཚོས་དཔོན་ཤག་ཏུ་རང་
ཤུགས་ཀྱི་སྤྱོད་འཇམ་ཞི་དུལ་བྱེད་ཤེས་པར་འགྱུར་བ་མ་ཟད། ད་རུང་བློ་རིག་
དང་འཇོན་ཐང་ཡང་འཕེལ་རྒྱས་སུ་འགྲོ་སྲིད་ལ། འོན་ཏེ་སྤྲོ་སྣང་དོད་པོའི་
རྣམ་པ་དྲུངས་ནས་ཡལ་ཏེ་ཁྱིམ་དོན་གཉེར་མི་ཤེས་པའི་ཕན་མེད་ཀྱི་བུད་མེད་
ཅིག་ཏུ་འགྱུར། རྒྱུ་མཚན་གནས་བབ་དེར་ད་རུང་བུད་མེད་རྣམས་ལ་སློབ་
གསོ་བྱེད་པའི་སློབ་གྲྭ་མ་ཚུགས་པས་དཔོན་ཤག་ཏུ་སོང་ནས་ཞབས་ཏོག་སྒྲུབ་
པའང་གནས་ལུགས་མེད་པ་ག་ལ་ཡིན། འོན་ཀྱང་ད་ལྟར་ནི་ངེས་པར་དུ་དེའི་
ཕན་གནོད་ཐོབ་ཤོར་གཞལ་ཏེ་ཁ་ཕྱོགས་གཞན་པ་ཞིག་གཏན་ལ་ཕབ་དགོས་
སོ། །
གནའ་ནས་བཟུང་རང་རེའི་འཇར་པན་ལ་སྤོབས་ངར་ལྡན་པའི་རྒྱལ་
ཁབ་ཏུ་འབོད་ཚེ། དམག་མི་ནི་དཔའ་ངར་ཆེ་ཞིང་སེམས་ཐག་ཆོད་པ་དང་།
བློ་དཀར་ཞིང་གཞུང་དྲང་བས། ཨ་ཤེ་ཡའི་གླིང་གི་རྒྱལ་ཁབ་གཞན་པར་་
བསྡུར་ན་གནོང་བག་ཅི་ཡང་མི་དགོས། ཁྱད་པར་དུ་ཨ་ཞིས་ཁཱ་གཱའི་དུས་
མཇུག་གནམ་འོག་ལ་ཟིང་སློང་ཆེན་པོ་བྱུང་ནས་གཡུལ་འཁྲུག་རྒྱུན་མར་བྱས་ལ།
གནས་བབ་དེར་འཇར་པན་གྱི་དྲན་རྩལ་སྔར་མེད་རྩེར་སོན་གྱི་གནས་སུ་གྱུར།
འདིའི་སྐབས་ཀྱི་གནས་ཚུལ་དང་རོ་མའི་དུས་མཇུག་པའེ་ཏུས་བཙན་འཛུལ་
བྱས་པའི་ཚུལ་དང་བསྡུར་ན། ཤེས་རིག་གི་ཚད་མི་འདྲ་ཡང་རྣམ་པ་ནི་གཅིག་
མཚུངས་རེད། དེ་འདྲའི་གནས་ཚུལ་འོག་འཇར་པན་གྱི་དམག་མིར་ངེས་
པར་རང་ཤུགས་ཀྱིས་རང་བཙན་རང་བདག་གི་བསམ་བློ་སྐྱེ་དགོས་ཏེ། རཱ་
ཨེར་མན་ཀླ་ཀློའི་མི་རིགས་ཀྱི་ཤུལ་དུ་བཞག་པའི་རང་བཙན་རང་དབང་གི་
བསམ་བློ་དང་མཚུངས་པ་དེ་ལྟར་རང་རྒྱལ་མི་དམངས་ཀྱི་གོམས་སྲོལ་ལའང་
ངེས་པར་འགྱུར་ལྡོག་ཅིག་འབྱུང་དགོས་མོད་དོན་དངོས་དེ་ལྟ་ག་ལ་ཞིག
གོང་དུ་བཤད་པ་ལྟར་དབང་ཤུགས་ཀྱི་ཕྱོགས་འཛིན་ནི་གནའ་ནས་བཟུང་མིའི་
འབྲེལ་བ་གང་ཡིན་གྱི་གསེབ་ཏུ་ཐོན་འདུག་ཅིང་། གལ་སྲིད་གཡོ་འགུལ་་
བརྒྱུད་ནའང་དེ་ལ་འགྱུར་བཅོས་བྱེད་མི་ཐུབ། དུས་རབས་དེའི་ནང་གི་་་
དམག་མི་རྣམས་ལ་སྤོབས་སྙེམས་ལྷུག་གཏོང་གི་རྣམ་པ་ཡོད་ནའང་། དེ་་
འདྲའི་བརྗིད་ཉམས་ནི་ཁོ་རང་ཉིད་ཀྱི་ཁོང་ཡངས་པ་ལས་བྱུང་བ་ཡིན་ལ།
རང་ཉིད་སྐྱེས་ཕོ་རབ་ཏུ་རློམ་ཞིང་ང་རྒྱལ་གྱིས་ཁེངས་ཏེ་རང་ཉིད་རང་འདོད་
ཀྱི་སེམས་ཁམས་ལས་བྱུང་བའང་མིན་ཏེ། དེ་ནི་ཕྱིའི་བསླུ་བྲིད་ཀྱི་ཤུགས་རྐྱེན་
ཐེབས་པ་ལས་མིན་ན་ཕྱི་རོལ་གྱི་སྟོབས་ཤུགས་ལ་བརྟེན་ནས་བྱུང་བ་ཡིན་ནོ། །
ཅི་ཞིག་ལ་ཕྱི་རོལ་གྱི་སྟོབས་ཤུགས་ཟེར་ཞེ་ན། དེ་ནི་མྱེས་པོ་དང་། རིགས་
རུས། རྒྱལ་བོ། ཕའམ་ཡང་ན་རང་ཉིད་ཀྱི་ཐོབ་ཐང་སོགས་ཀྱི་ཆེད་སྤྱིར་
དུས་རབས་དེར་བྱུང་བའི་མིང་ཐོབ་གང་ཡིན་ཀྱང་འདི་དག་ལ་མིང་མ་གཡར་བ་
གཅིག་ཀྱང་མེད། གལ་ཏེ་མྱེས་པོ་དང༌། རིགས་རུས། རྒྱལ་བོ། ཡབ་
དང་ཐོབ་ཐང་སོགས་མེད་ཚེ། བསམ་བཞིན་དུ་མིང་ཐོབ་ཙམ་བཟོས་ཏེ་དེ་ལ་
ཁ་གཡོར་བར་བྱེད་དེ། དཔའ་མཛངས་གཉིས་ལྡན་གྱི་དཔའ་བོ་ཞིག་ཡིན་
ནའང་ཁོ་རང་ཉིད་ཀྱི་བློ་སྟོབས་དང་སྤོབས་པ་ཁོ་ནར་བརྟེན་ནས་བྱ་བ་མི་་
བསྒྲུབ་བོ། །སྔར་ནས་འཇར་པན་གྱི་དམག་མིས་རྒྱལ་ཁབ་རང་ཉིད་ཀྱི་མི་དང་
མིའི་བར་གྱི་ཚུལ་མཐུན་གྱི་ཚད་གཞི་བརྩི་སྲུང་བྱས་ཏེ། དབང་ཤུགས་ཕྱོགས་
འཛིན་གྱི་ཁོར་ཡུག་ནང་འཚོ་བ་རོལ་བ་ལ། མི་ལ་མགོ་སྒུར་བ་ནི་དྲུངས་ནས་
ངོ་ཚའི་གནས་སུ་མི་བགྲང་བས། འདི་དང་ནུབ་གླིང་བས་རང་ཉིད་ཀྱི་གོ་
གནས་གཅེས་འཛིན་བྱེད་ཅིང་རང་ཉིད་ཀྱི་ཐོབ་ཐང་ལ་ཡར་འཇོག་དང་།
རང་ཉིད་ཀྱི་ཁེ་དབང་སྲུང་སྐྱོབ་བྱེད་པ་དང་བསྡུར་ཚེ། མངོན་གསལ་གྱི་ཁྱད་
པར་ཆེའོ། །རྒྱུ་མཚན་དེ་བས་ན་དམག་འཁྲུག་ཟང་ཟིང་གི་དུས་ཡིན་ཀྱང་དེ་
འདྲའི་མི་དང་མིའི་བར་གྱི་ཚུལ་མཐུན་གྱི་ཚད་གཞི་གཏོར་ག་ལ་འོས། དཔེར་
ན་རུས་གཅིག་པའི་ཁྲོད་དུ་དམག་དཔོན་ཆེན་པོ་དང་། དེའི་འོག་ཏུ་ཁྱིམ་བློན།
དེ་ནས་རྟ་པ་སོགས་གོང་འོག་གི་མིང་ཐོབ་མི་འདྲ་བ་མང་། དེ་དག་གི་ཁེ་
དབང་འོས་འགན་ཡང་མིང་ཐོབ་དང་བསྟུན་ནས་མི་མཐུན་དེའང་གཉའ་་་་་
གནོན་མི་མྱོང་མཁན་གཅིག་ཀྱང་མེད་ལ། མི་གཞན་ལ་གཉའ་གནོན་མི་བྱེད་
མཁན་ཡང་མེད་དེ། དེ་ནི་ཕྱོགས་གཅིག་ནས་གཞན་གྱི་གཉའ་གནོན་མྱོང་
ཞིང་ཕྱོགས་གཞན་ཞིག་ནས་མི་གཞན་དག་ལ་གཉའ་གནོན་བྱེད་པ་རེད། དེ་
བས་ཕྱི་མའི་སྟེང་ནས་ཐོབ་པའི་དགའ་སྣང་གིས་སྔ་མ་ལས་མྱོང་བའི་ངོ་ཚ་སེལ་
བར་བྱས་ཏེ་ཆ་སྙོམས་ཡོང་ཐབས་བྱེད་པ་དང་། དེ་ལྟར་ལུ་གུ་རྒྱུད་ལྟར་གོང་
འོག་གི་འབྲེལ་བ་བར་མེད་དུ་གཅིག་སྦྲེལ་གཅིག་ཏུ་འབྱུང་བས་མཐའ་མེད་ཐུག་
མེད་ཅིག་ཏུ་གནས་སོ། །དེ་ནི་ཤར་ནས་སྒོར་མོ་བསྐྱིས་ཀྱང་ནུབ་ལ་ཚ་འདེད་
ཕྱིར་ལེན་བྱས་པ་དང་མཚུངས་ཏེ། གལ་སྲིད་དངོས་པོའི་སྟེང་ནས་དཔེ་་་
བཞག་ན། ནུབ་གླིང་བའི་དབང་ཆ་ནི་ལྕགས་དང་འདྲ་ལ། འཇར་ཕན་གྱི་
དམག་མིའི་ཁེ་དབང་ནི་འགྱིག་དང་འདྲ་སྟེ། དེའི་རྐྱང་འཁུམ་གྱི་རྣམ་པ་ནི་
འཕྲད་ཡུལ་མི་མཐུན་པར་བརྟེན་ནས་འགྱུར་འགྲོ་ཞིང་། འོག་མར་ནི་ཆེས་
.ཆེར་འཕེལ་ལ། གོང་མར་ནི་མྱུར་དུ་བསྐུམ་པས། དེ་འདྲའི་ཡང་མོར་་་
ཕྱོགས་པ་དང་ལྕི་བར་ཕྱོགས་པའི་དབང་ཆ་མཉམ་དུ་འཛོམས་པའི་ཚོགས་པ་ལ་
་་་་་དམག་མིའི་རྔམ་བརྗིད་ཟེར་ཞིང་། ཚོགས་པ་འདིའི་གཉའ་གནོན་མྱོང་་
མཁན་ནི་མགོན་མེད་སྐྱབས་བྲལ་གྱི་དམངས་རིགས་ཏེ། དེ་དག་ལ་བསམ་
གཞིགས་བྱས་ན་སྙིང་རྗེ་བ་ཞིག་ཡིན་མོད། འོན་ཏེ་དམག་མིའི་ཚོགས་པར་
བཤད་ན། དེ་ནི་གོང་དམག་དཔོན་ཆེན་ནས་འོག་ལག་གཡོག་བྲན་ཁོལ་གྱི་
བར་གྱི་ཐུན་མོང་གི་ཕན་ཁེ་ཡིན་ནོ། །དེ་ལྟར་ཐུན་མོང་གི་ཕན་ཁེ་ལག་སོན་བྱུང་
བ་མ་ཟད། ད་རུང་ཧ་ལམ་གོང་འོག་གི་འབྲེལ་བའི་གོ་རིམ་ཡང་རྒྱུན་འཁྱོངས་
བྱེད་ཐུབ་བྱུང་། འདིའི་གོ་རིམ་ཟེར་བ་ནི་ཁོ་ཚོའི་ཚོགས་པའི་ནང་གོང་འོག་
གི་བར་མི་སོ་སོའི་སྟེང་མགོ་སྒུར་པུས་བཙུགས་ཀྱི་བཟོ་ལྟ་ངན་པ་ཞིག་མངོན་
ནའང་། ཁོ་ཚོས་བཙན་གྱིས་གྲ་དག་པའི་གཟི་བརྗིད་ནི་རང་ཉིད་ཀྱི་གཟི་
བརྗིད་ལ་བལྟས་པས། དེ་ལས་ལྡོག་སྟེ་རང་ཉིད་ཀྱི་གོ་གནས་སྟེར་ཞིང་དཔའ་
ཞུམ་མགོ་སྒུར་གྱི་མདོག་ངན་བརྗེད་དེ། འདི་ནས་རིམ་ལྡན་གྱི་གྲུབ་འབྲས་
བཟོས་པ་མ་ཟད། དེ་འདྲའི་གོ་རིམ་ལ་ཡིད་ཚིམ་འདུག་གོ། དེ་ལྟར་གོམས་
གཤིས་སུ་སོང་བས་མཐར་རང་ཤུགས་ཀྱིས་ཁོ་ཚོའི་རང་བཞིན་གྱི་གཤིས་ཀ་་
གཉིས་པ་གྲུབ་སྟེ། དེ་འདྲའི་གོམས་གཤིས་ནི་གནས་ཚུལ་ཇི་འདྲ་ཞིག་བྱུང་
ཡང་འགྱུར་མི་སྲིད་ཅིང་། ག་རྔམ་མི་ཞུམ་ལ། དབུལ་ཞིང་དམན་པ་མི་
འགྱུར་བར་བྱེད་པ་ནི་དམག་མིའི་ཁྱད་ལྡན་གྱི་གོམས་སྲོལ་རེད། གལ་ཏེ་་
ཕྱོགས་གཅིག་ཙམ་མམ་ཡང་ན་ཡུལ་རིགས་ཞིག་གི་སྟེང་ནས་བཤད་ན། ཡིད་
སྨོན་གྱི་གནས་མི་ཉུང་བའང་ཡོད་ངེས་ཏེ། དཔེར་ན་གནའ་བོའི་མིས་ཁཱ་བཱའི་
དམག་མི་ཐའོ་ཁིས་གཱ་བཱ་ལ་བྲན་དུ་གཏོགས་ཚུལ་དེ་ལྟར་ཡིན་ནོ། །དམག་མིའི་
་་་་་ཕན་ཚུན་བར་གྱི་འབྲེལ་བ་དེ་ལྟར་འདུག་ན། དེ་འདྲའི་འབྲེལ་བ་རྒྱུན་
འཁྱོངས་བྱེད་པའི་ཕྱིར་ངེས་པར་དུ་ལྐོག་ཏུ་ཞ་བའི་ཆེས་མཐོའི་དབང་གྲགས་
ཤིག་ལྡན་དགོས། དེ་ནི་གང་ཡིན་ཞེ་ན་རྒྱལ་བོ་ཡིན་ནོ། །ཡིན་ནའང་།
དོན་དངོས་སུ་འགྲོ་བ་མིའི་རིགས་ཀྱི་དབང་གྲགས་ནི་ངེས་པར་འགྲོ་བ་མིའི་
རིགས་ཀྱི་སྤྱོད་ཡོན་གྱི་ཕྱོགས་སུ་འདུ་བས། གལ་སྲིད་སྤྱོད་ཡོན་ངོ་མ་ཞིག་མེད་
ཚེ། དབང་གྲགས་ངོ་མའང་རྒྱལ་བོར་གཏོགས་མི་སྲིད། དེ་ནས་དམག་མི་
ཚོས་རྒྱལ་བོའི་མིང་ཐོབ་ཙམ་བཞག་ནས་གོ་གནས་སྟོང་བར་ཞེན་དུ་བཅུག་སྟེ་
དབང་དངོས་དམག་མིའི་རིགས་ཀྱིས་འཛིན་པའི་ཐབས་ཇུས་འཐེན། དེ་ནི་
གནས་བབ་དེ་དུས་ཀྱི་ཕྱོགས་བཞིའི་དཔའ་བོ་ཕུལ་བྱུང་ཟེར་བ་ཡིན།། རྒྱུ་་
མཚན་དེར་བརྟེན། རྒྱལ་བོར་མཇལ་འདུན་དང་རྣམ་དབྱིབས་འདྲ་བའི་བྱིས་
པའི་རོལ་རྩེད་ཀྱི་མིང་ཐོབ་བསམ་བཞིན་དུ་ཉར་ཚགས་བྱེད་པ་བེད་སྤྱོད་བྱས་པ་
ཡིན་ནོ། །གལ་སྲིད་དེའི་ཁུངས་དེད་ན་དེ་ནི་འཇར་པན་གྱི་དམག་མིར་རང་
ཉིད་རང་སྐྱ་བའི་བསམ་བློ་ཞིག་མེད་སྟབས། དེ་འདྲའི་ཐ་ཤལ་གྱི་སྤྱོད་ཚུལ་ངོ་
ཚ་བའི་གནས་སུ་མི་འཛིན་ནོ། །(དུས་ཟིང་སྐབས་ཀྱི་དམག་མིར་རང་ཉིད་ལ་
རང་སྐྱ་བའི་བསམ་བློ་མེད་དོ། །)
ད་ལྟ་ཁྱད་དམིགས་ཀྱིས་གནའ་ནས་བཟུང་མི་རྣམས་ཀྱིས་སྣང་མེད་དུ་
བཞག་པའི་དོན་ཞིག་གླེང་འདོད་ལ། དེས་ནི་འཇར་པན་གྱི་དམག་མིར་རང་
སྐྱ་རང་བདག་གི་བསམ་བློ་མེད་པ་མཚོན་ཐུབ། དེ་ནི་གང་ཟེར་ན་མིའི་རུས་
མིང་གི་དོན་འདི་ཡིན་ཏེ། སྤྱིར་མིའི་མིང་ཚང་མ་རང་ཉིད་ཀྱི་ཕ་མས་བཏགས་
ནའང༌། ནར་སོན་རྗེས་མིང་རྗེ་མཁན་ཡང་མཆིས་སྲིད། འོན་ཏེ་དེ་ནི་ངེས་
པར་མི་གཞན་གྱི་དབང་གིས་དེ་ལྟར་བྱས་པ་ག་ལ་ཡིན། འབྲེལ་ཡོད་ཟས་གོས་
གནས་མལ་གྱི་ཉེར་སྤྱད་ཧ་ལམ་སྔར་རང་ཉིད་ཀྱི་དགའ་ཕྱོགས་ལྟར་གདམ་རུང་
མོད་ཕལ་ཆེར་ནི་ཕྱི་རོལ་ཡུལ་གྱི་ཤུགས་རྐྱེན་ཐེབས་ཏེ། སྤྱི་ཚོགས་ཀྱི་དར་
ཕྱོགས་དང་བསྟུན་ནས་འགྱུར་འགྲོ། འོན་ཀྱང་མིའི་རུས་མིང་ནི་ཟས་གོས་
གནས་མལ་གྱི་ཉེར་སྤྱད་དང་མི་འདྲ་སྟེ། མིང་འདོགས་དུས་གཞན་དབང་དུ་
འགྲོ་མི་དགོས། གལ་སྲིད་ཉེ་འབྲེལ་གྲོགས་བཤེས་ཡིན་ནའང་རང་ཉིད་ཀྱིས་
དེ་དག་ལ་ཕར་མ་དྲིས་ན།། དེ་དག་གིས་ཐེ་གཏོགས་བྱེད་མི་རུང་སྟེ།
གཟུགས་བཅས་ཀྱི་ཆོས་རྣམས་ཀྱི་ནང་དེ་ནི་ཆེས་རང་དབང་བའི་གྲས་རེད་ཟེར་
ཆོག་གོ། རུས་མིང་བརྗེ་མི་ཆོག་པར་བཅའ་ཁྲིམས་སུ་གཏན་འབེབས་བྱས་
པའི་རྒྱལ་ཁབ་ཀྱི་ནང་བཅའ་ཁྲིམས་ལྟར་བརྩི་དགོས་པ་སྨོས་མ་དགོས། དེ་
ལྟར་བྱས་ཀྱང་རང་དབང་མཆིས་པའི་རྒྱལ་ཁབ་ཀྱི་ནང་དཔེར་ན་གེན་སོའུ་ཁེ་
ཞེས་པའི་མིང་ཁིས་ཆིས་ཧེའུ་ཞེས་བྱ་བར་བརྗེ་བའམ་ཡང་ན་མི་བརྗེ་བའི་རང་
དབང་རང་ཉིད་ལ་ཡོད། ཡིན་ནའང་འཇར་པན་གྱི་དམག་མིར་མཚོན་ན་
གནའ་སྔ་མོ་ནས་གོང་རིམ་གྱིས་རུས་སྩོལ་བའི་སྲོལ་ཡོད་ལ། དེ་ནི་དཔའ་ཞུམ་
ཐ་ཤལ་གྱི་གོམས་སྲོལ་ཞིག་རེད། དེ་འདྲའི་ལུགས་སྣ་ཚོགས་བྱུང་ཚུལ་ད་རུང་
མང་ལ་དེ་དག་དོན་ཆེན་ཞིག་མིན་ནའང་། འདིའི་སྟེང་གནའ་ནས་སྤོབས་
ངར་རྒྱས་པའི་དམག་མིའི་དོན་དུ་ནི་ཇི་འདྲའི་བག་འཁུམས་དཔའ་ཞུམ་ཞིག་
ཡིན་པ་དང་། དེ་མཐུན་ད་རུང་དབང་གྲགས་ལྡན་པའི་སྲིད་གཞུང་གི་སྟོབས་
ཤུགས་ནི་ཇི་འདྲའི་འཇིགས་སུ་རུང་བ་ཞིག་ཡིན་པ་གསལ་པོར་མཚོན་འདུག་པ་
མ་ཟད། དེ་འདྲའི་སྟོབས་ཤུགས་མིའི་སེམས་ཁོང་དུ་སིམ་ནས་མི་སེམས་ཀྱི་
འཆར་ཕྱོགས་ཚོད་འཛིན་ཐུབ་པའི་གནས་སུ་བསླེབས་འདུག་གོ།
གོང་དུ་གླེང་བ་བཞིན་འཇར་པན་གྱི་སྤྱི་ཚོགས་ནི་གནའ་ཆེས་སྔ་མོའི་དུས་
ནས་དབང་བསྒྱུར་མཁན་དང་དབང་བསྒྱུར་མྱོང་མཁན་གྱི་རྒྱུ་ཆ་གཉིས་སུ་གྱུར་
པ་མ་ཟད། དབང་ཤུགས་ཕྱོགས་གཅིག་ཏུ་ཡོ་བའི་ཕྱོགས་འཛིན་བྱུང་ནས་ད་
ལྟའི་བར་དེ་འདྲའི་གནས་ཚུལ་སྔར་བཞིན་འགྱུར་མེད། མི་དམངས་ཀྱི་ཁྲོད་
ནའང་རང་ཉིད་ཀྱི་ཁེ་དབང་རྩོད་ལེན་བྱེད་མཁན་ཉིན་མོའི་སྐར་མའི་རྗེས་སུ་
སོང་འདུག ཡིན་ཀྱང་ཆོས་ལུགས་དང་རིག་གཞུང་ནི་དབང་བསྒྱུར་མཁན་གྱི་
ལག་ཏུ་ཡོད་པའི་རྐྱེན་གྱིས་རང་བཙན་ཐོབ་མ་མྱོང་། དུས་ཟིང་སྐབས་ཀྱི་
དམག་མི་ལ་བལྟས་ན་དཔའ་མཛངས་ལྡན་པ་ཞིག་ཏུ་འདྲའང་དོན་དུ་རང་ཉིད་
ཟེར་བ་ཅི་ཞིག་ཡིན་པའང་མི་ཤེས། ཟིང་བསླང་ངམ་ཟིང་བཅོས་གང་ཡིན་
ཀྱང་མི་དང་མིའི་འབྲེལ་བ་ཆེས་ཆེ་བ་ནས་ཆེས་ཆུང་ངུའི་བར་ཏེ་ཕྱོགས་ཐམས་
ཅད་དུ་ཕྱོགས་འཛིན་གྱི་གནས་ཚུལ་ཡོད་ལ། ཕྱོགས་མཚུངས་ཕྱོགས་འཛིན་
ལ་མ་བརྟེན་ནའང་བྱ་བ་ཅི་ཞིག་ཡིན་རུང་མི་འགྲིག་པ་མེད། དེ་འདྲའི་གནས་
ཚུལ་ནི་སྨན་གཅིག་གིས་ནད་བརྒྱ་སེལ་བ་དང་འདྲ་བར་དེ་འདྲའི་སྨན་རིགས་
གཅིག་པུའི་ཕན་ནུས་ལ་བརྟེན་ནས་དབང་བསྒྱུར་ཚོགས་ཁག་གསོ་བར་བྱེད་
ཅིང་། དེ་ནས་ཁོ་ཚོའི་སྟོབས་ཤུགས་ཡོད་ཚད་དབང་འཛིན་མཁན་གྱི་ལག་ཏུ་
འདུ་བར་བགྱིད་དོ། །འདི་དག་ལ་བལྟས་ན་རྒྱལ་རབས་ཀྱི་ཆབ་སྲིད་དམ་་་་
དམག་དཔོན་གྱི་ཆབ་སྲིད་གང་ཡིན་ཀྱང་རུང་། ཧོའི་ཇའོའི་དང་ཨ་ཞིས་ཁཱ་
གཱའི་ཐབས་བྱུས་སམ་ཐའོ་ཁིས་གཱ་བཱའི་ཐབས་ཇུས་གང་ཡིན་ཀྱང་འདྲ་སྟེ་དེ་དག་
གི་ངོ་བོ་ནི་གཅིག་གོ། གལ་ཏེ་རང་ལས་ཕ་རོལ་པོ་ལེགས་པའམ་ཡང་ན་ཕ་
རོལ་པོར་མི་དོད་པར་བཤད་པ་ནི། དེའི་གཙོ་ཕྱོགས་ལ་ཡོན་པའི་ལག་ཐབས་
བཟང་ངན་འདི་བཀོལ་སྤྱོད་བྱས་པར་བལྟས་ནས་དེའི་ཐོབ་ཤོར་དཔྱད་འཇོག་
བྱེད་པ་ཙམ་གཙོ་ཕྱོགས་ལ་སྨོན་པའི་ལག་ཐབས་བཀོལ་སྤྱོད་བྱེད་པ་འོས་ཤིང་
འཚམ་ན་ཆེས་མཐོའི་དབང་ཆ་སྲིད་འཛིན་མཁན་གྱི་ལག་ཏུ་འདུ་ངེས་ལ། དེ་
ལྟར་ན་བྱ་བ་ཐམས་ཅད་ཐོགས་མེད་དུ་འགྲུབ་པས་དམིགས་བྱ་གཞན་མི་འདུག་
གོ ། གནའ་བོའི་གོམས་སྲོལ་གཞིར་བྱས་ན། རྒྱལ་ཁབ་ཅེས་པའི་ཡིག་འབྲུ་
གཉིས་པོ་ལས་ཁབ་ཅེས་པ་འདི་ནི་མི་དམངས་ཀྱི་ཁྱིམ་ལ་བཤད་པ་མིན་ཏེ།
དེ་ནི་སྲིད་འཛིན་མཁན་གྱི་ཁྱིམ་རྒྱུད་དམ་རིགས་རུས་ལ་གོ། དེ་བས་ན་རྒྱལ་
ནི་ཁབ་དང་ཁབ་ནི་རྒྱལ་ལས་མ་འདས་ལ། ཐ་ན་བཀས་བཀོད་རྒྱུད་འཛིན་
སྲིད་གཞུང་གི་རྒྱུ་ནོར་ཇེ་མང་དུ་གཏོང་བའང་ཕྱུག་རྒྱལ་གྱི་ཆེད་རེད་ཟེར། དེ་
འདྲའི་གནས་ཚུལ་ལ་བལྟས་ན། རྒྱལ་ནི་ཁབ་ཀྱིས་ནུབ་པར་བྱས་ཟིན། རྒྱུ་
མཚན་གང་ཟེར་ན་དེ་འདྲའི་བསམ་བློས་གཞི་བྱས་ནས་ཆབ་སྲིད་ཀྱི་ཁ་ཕྱོགས་
གཏན་ལ་ཕབ་པས། འཆར་འགོད་ཀྱི་ཐབས་བྱུས་ཀྱང་གཙོ་ཕྱོགས་ལ་ཡོན་
པའི་དབང་ཤུགས་ཁྱིམ་གཅིག་ལ་འཛོམས་པར་བྱེད་འདོད་དོ། །
སྤྱིར་སྲིད་གཞུང་ཚུགས་ས་ནི། ངེས་པར་དུ་ངེས་ཅན་གྱི་སྟོབས་ཤུགས་
མཉམ་མཚུངས་ཤིག་རྒྱུན་འཁྱོངས་སྒོས་ཀྲུང་དབྱང་གིས་དབང་ཆ་བཟུང་སྟེ་
ཁྱོན་ཡོངས་ལ་དབང་བསྒྱུར་དགོས་པ་དེ་ཡིན་ལ། དེ་འདྲའི་སྟོབས་མཚུངས་
མཁོ་བའི་ཡུལ་ནི་ང་ཚོའི་འཇར་པན་ཁོ་ན་ག་ལ་ཡིན་ཏེ། འཛམ་གླིང་གི་རྒྱལ་
ཁབ་གང་ཡིན་ཀྱང་ཚང་མ་འདྲ། ཀླ་ཀློ་བློ་སྒོ་མ་ཕྱེ་བའི་གནའ་བོའི་འཇར་
པན་གྱི་མིས་ད་རུང་དེ་འདྲའི་གནས་ལུགས་ཤེས་སྟབས། ལོ་ངོ་སྟོང་ཕྲག་་
འགའི་གནའ་བོའི་དུས་ཡུན་ལ་སྒེར་གཅོད་ཅེས་པར་དྲན་པ་ཉེ་བར་བཞག་ནས་
གཏུན་བརྗེད་མ་མྱོང་། ། རིག་གནས་རིམ་བཞིན་གོང་འཕེལ་དུ་འགྲོ་བའི་
ཕྱི་རབས་ཀྱི་དུས་སུ། སུ་ཞིག་གིས་སྲིད་གཞུང་གི་དབང་ཆ་འཕྲོག་ཕྱིན་ད་རུང་
ཤེས་རིག་གི་དཔལ་ཡོན་མངོན་གྱུར་ཡོང་ཐུབ་པར་བསམ་མམ། སྲིད་དབང་
གནས་བའི་དགོས་པ་ནི་སློབ་མ་ཆུང་ཆུང་ཚོས་ཀྱང་ཤེས་ངེས། འོན་ཀྱང་ནུབ་
གླིང་ཤེས་རིག་དར་བའི་རྒྱལ་ཁབ་དག་ལ་མཚོན་ན་དེ་འདྲའི་དབང་ཆ་གནས་
གཅིག་ནས་ཐོན་པ་མིན་ཏེ། སྲིད་བཀའ་སྲིད་གཞུང་གཅིག་ལས་བྱུང་ནའང་།
སྲིད་བཀའ་དེས་ནི་རྒྱལ་ཡོངས་མི་དམངས་ཀྱི་འདུན་པ་མཚོན་པ་དང་། ཡང་
ན་ཐམས་ཅད་ཀྱི་འདུན་པ་མཚོན་ནོ། །ཡང་ན་ཐམས་ཅད་ཀྱི་འདུན་པ་མི་་
མཚོན་ཡང་མི་དམངས་ཀྱི་བསམ་འཆར་གཞི་བྱས་པའམ། ཡང་ན་ཕྱོགས་སོ་
སོའི་བསམ་འཆར་ཕྱོགས་གཅིག་བགྱིས་ཏེ་བཀའ་འབེབས་བཀོད་འདོམས་་་་་
གནང་བ་ཙམ་རེད། འོན་ཏེ་འཇར་པན་ལ་མཚོན་ན། གནའ་སྔ་མོ་ནས་
བཟུང་སྲིད་གཞུང་དང་རྒྱལ་འབངས་བར་གྱི་འབྲེལ་བ་ནི་དཔོན་གཡོག་གི་་་
འབྲེལ་བ་ཡིན་པར་མ་ཟད། དགྲ་ཟླའི་འབྲེལ་བའང་ཡིན་ཞེས་བཤད་ན་ཆོག
དེ་ནི་རྒྱལ་ཁབ་རང་ཉིད་ཀྱི་མིར་ཡོད་མི་འོས་པའི་སྤྱོད་སྟངས་ཤིག་རེད་དོ། །
སྤྱི་ཚོགས་སྟེང་གི་བྱ་བ་ཐམས་ཅད་ཐག་གཅོད་བྱེད་དུས་བརྒྱུད་རིམ་གྱི་
ཕྱོགས་ནས་ཚང་མར་གོམ་པ་དང་པོ་དང་གཉིས་པ་སྟེ། རིམ་པ་གཉིས་འབྱེད་
དགོས། གོམ་པ་དང་པོ་སྤོ་དུས་ངེས་པར་དུ་གོམ་པ་གཉིས་པར་འཚམ་མིན་ལ་
བསམ་གཞིགས་བྱ་དགོས། དེའི་རྒྱུ་མཚན་གྱི་བརྒྱུད་རིམ་གྱི་གོམ་པ་གཉིས་
པས་གོམ་པ་དང་པོར་དབང་བསྒྱུར་ཞེ་ན་རུང་། དཔེར་ན། གཏམ་དཔེ་ལ་
སྡུག་མྱོང་བདེ་རྒྱུ་ཟེར་བ་དང་། སྨན་བཟང་ལ་ཞིམ་པོ་མེད་ཟེར་བ་ལྟ་བུའོ། །
སྤྱི་སྡུག་བསྔལ་སྡུག་བསྔལ་དུ་བལྟས་ནས་གཡོལ་བ་དང༌། སྨན་ཁ་བོ་ཁ་བོར་
བལྟས་ནས་སྐྱུག་བྲོ་བ་ནི་མི་ལ་རྟག་གནས་ཀྱི་རྣམ་འགྱུར་ཞིག་ཡིན་ནའང་།
གལ་ཏེ་བྱ་བའི་གོམ་རིམ་དང་པོ་ཙམ་ལ་བལྟས་ན་གཡོལ་བའམ་སྐྱུག་བྲོ་བའང་
ཧ་ལམ་འགྲིག་པར་མཐོང་། འོན་ཀྱང་གལ་སྲིད་གོམ་རིམ་གཉིས་པ་སྟེ་བདེ་
སྐྱིད་དང་ལས་ཕུང་ཉམས་གསོའི་ཕྱིར་གཞིགས་ན་གོམ་རིམ་དང་པོའི་སྡུག་་་
བསྔལ་མི་མྱོང་ཐབས་མེད་རེད། དབང་ཆ་གཙོ་ཕྱོགས་སུ་ཡོན་པ་སྟེ་དབང་
སྡུད་ཀྱི་ཕྱོགས་ནས་བཤད་ན། དེའང་གནས་སྐབས་རྒྱལ་ཡོངས་ཀྱི་མི་སེམས་
བརྟན་འཇགས་ཡོང་བའི་ཕྱིར་དུ་བྱ་བ་ཐག་གཅོད་ཀྱི་ཚེ་སྔ་ཕྱིའི་གོ་རིམ་གཏན་
འབེབས་བྱེད་དགོས། དེའང་དེ་ལྟར་མི་བྱེད་ཐབས་མེད་དེ་གཏན་ནས་་་་
སེམས་ངན་ལས་བྱུང་བ་མ་ཡིན་ལ། དེ་ནི་གོམ་རིམ་དང་པོར་འབོད་པའི་
ཐབས་ཤེས་རེད། དེ་ལྟར་མ་ཟད། གཙོ་ཕྱོགས་ལ་ཡོན་ཚུལ་ལེགས་ན་གློ་
བུར་དུའང་ཡག་པོ་ཡ་མཚན་གྱི་གནས་སུ་བསླེབས་སྲིད། ཡིན་ནའང་གོང་
འཕེལ་དུ་སོང་སྟེ་གོམ་རིམ་གཉིས་པར་ཐོན་ཚེ་སྔར་གྱི་སྐྱོན་ཞན་དང་གོམ་རིམ་
དང་པོའི་བྱེད་སྟངས་མི་འཚམ་པ་མངོན་དུ་འགྱུར། དེར་བལྟས་ན་སྒེར་་་
གཅོད་ཆབ་སྲིད་ཀྱི་ཐབས་ཇི་ལྟར་རིང་ན་དེ་ལྟར་གནོད་འཚེའི་གཏིང་ཟབ་པས།
མཐར་བཅོས་ཐབས་མེད་པའི་དུག་ལྷག་ཏུ་འགྱུར་ཏེ། ཐའོ་ཁིས་གཱ་བཱའི་དུས་
རབས་ཀྱི་ཞི་བདེ་ལྟ་བུས་མཚོན་ནོ། །ད་ལྟའི་དུས་སུ་བསླེབས་ཚེ་སྤྱི་ཚོགས་ཀྱི་
གནས་ཚུལ་བཅོས་བསྒྱུར་བྱེད་འདོད་དེ། མིའི་འབྲེལ་བའི་གོམ་རིམ་གཉིས་
པར་ཞུགས་པའི་དུས་སུ། གནས་ཚུལ་སྔར་བས་དཀའ་ངལ་ཅན་དུ་གྱུར།
དེའི་རྒྱུ་མཚན་གང་ལ་ཐུག་ཅེ་ན། ཐའོ་ཁིས་གཱ་བཱའི་སྒེར་གཅོད་བྱེད་ཐབས་ཧ་
ཅང་མཁས་པར་མ་ཟད། ད་རུང་དབང་སྒྱུར་གྱི་ཡུན་ཆེས་རིང་པོ་བྱུང་། ཁོ་
བོས་སྔོན་ཆད་དེ་ལ་དཔྱད་འཇོག་བགྱིད་མྱོང་། མདོར་ན་དེ་དག་གིས་ནི་བྱ་
བའི་གོམ་རིམ་དང་པོ་ཙམ་ལས་གོམ་རིམ་གཉིས་པ་ཡོད་པ་མ་ཤེས་པ་དང་།
གོམ་རིམ་དང་པོ་གོམ་རིམ་གཉིས་པའི་གེགས་བྱེད་དུ་གྱུར་པ་རེད། དེ་འདྲའི་
བྱེད་ཚུལ་གོམ་རིམ་དང་པོའི་ཕྱོགས་འཛིན་ལ་སྤྱད་དེ་བྱ་བའི་གོ་རིམ་ཁག་ཐེག་
བྱས་ཟིན། འོན་ཏེ་དོན་དངོས་སུ་དམིགས་ཡུལ་ལ་བསླེབ་མི་ནུས་པ་མ་ཟད།
དེ་ལས་ལྡོག་ཕྱོགས་སུ་ཆས་ཏེ་མི་འབྲེལ་བའི་དབུགས་འགག་པར་འགྱུར། དེ་
ལྟར་གྱུར་ཚེ། ལྱེ་སཱང་ཡོའུས་མཛད་པའི་སྒེར་བརྩམས་ལོ་རྒྱུས་སུ་རྔ་མ་ཆེ་ཡང་
མི་ལྷུང་ཞེས་བཤད་པ་ཡིན་ཀྱང་འདྲ། ཐའོ་ཁིས་གཱ་བཱའི་མགོ་ཆེ་རྟིང་ཕྲ་ཞེས་
པ་ཡིན་ནའང་འདྲ་སྟེ། སུ་འགྲིག་སུ་འཆུགས་ཀྱི་རྣམ་དབྱེ་འབྱེད་དཀའ།
མདོར་ན་སྒེར་བརྩམས་ལོ་རྒྱུས་ཀྱི་རིགས་ཀྱང་ཆོས་རྣམས་ཀྱི་གོམ་རིམ་དང་པོ་
ཙམ་ལ་སྙེག་པ་ལས་གཞན་མི་འདུག་གོ།
ཐའོ་ཁིས་གཱ་བཱས་དབང་བསྒྱུར་བར་བལྟས་ན། མི་དམངས་ནི་་དེ་་་་
འདྲའི་སྒེར་གཅོད་ཡོན་ཐལ་ཆེ་བའི་སྲིད་དབང་གི་འོག་ཏུ་གནས་པ་དང་འདྲ་སྟེ།
གལ་སྲིད་གནས་བབ་དེ་དུས་ཀྱི་སྤྱི་ཚོགས་གནས་ཚུལ་དང་མི་དམངས་ཀྱི་འགུལ་
སྐྱོད་ལ་དཔྱད་གཞིགས་བྱས་ན། ཧ་ལམ་འཇར་པན་རྒྱལ་ཡོངས་ཀྱི་མི་་་་་
དམངས་ཁྲི་སྟོང་འགའ་སོ་སོར་གཟེབ་ཁྲི་སྟོང་འགའི་ནང་དུ་བཅུག་པ་དང་།
ཡང་ན་མཁར་མང་གིས་བཅད་པ་དང་མཚུངས་པར་གོམ་གང་བསྒྱུར་བའི་་་
གནས་མེད་དོ། །མིང་ཐོབ་ཀྱི་སྟེང་ནས་བཟོ་ཞིང་ཚོང་གསུམ་སོགས་ཀྱི་ཁྱད་
པར་ཡོད་པ་མ་ཟད། སྐུ་དྲག་ཁྲོད་ན་ད་རུང་རྒྱུད་འཛིན་ཕོགས་ཐོབ་དཔོན་
གནས་ཅན་ཡོད་ལ་ཐ་ན་ཤེས་ལྡན་དང་ལྷ་རྗེ་སོགས་དེའི་ལས་གནས་རྒྱུད་འཛིན་
སྒོས་བརྗེ་སྤོར་བྱེད་མི་རུང་། ཞིང་པའང་རང་རང་སོ་སོར་མི་འདྲ་བའི་ཁྱིམ་
རྒྱུད་མཆིས་ཤིང་། བཟོ་ཚོང་ལས་ལའང་གཏན་འཇགས་ཀྱི་མ་རྐང་ཡོད་དེ།
དེ་འདྲའི་བར་མཚམས་ནི་སྟོབས་ཤུགས་གང་གིས་ཀྱང་རྩ་གཏོར་གཏོང་བའི་
ཐབས་མེད། མི་རྣམས་ལ་མཁྱེན་དཔྱོད་ཀྱི་ཤུགས་རབ་ཏུ་རྒྱལ་འདུག་ནའང་།
རང་ཉིད་ཀྱི་ནུས་པ་འདོན་པའི་གོ་སྐབས་མེད་པའི་རྐྱེན་དབང་གིས་ཕྱིར་ནུར་
གྱིས་གནས་སྐབས་གསོན་ཐབས་ཙམ་བྱེད་དོ། །དེ་ལྟར་ལོ་ངོ་བརྒྱ་ཕྲག་འགའ་
བརྒྱུད་པའི་རིང་དེ་འདྲའི་གོམས་སྲོལ་མཐར་མིའི་རང་གཤིས་སུ་གྱུར་པས།
མཐའ་གཅིག་ཏུ་ལས་སྤོབས་ཆེ་བའི་སྙིང་སྟོབས་ཉམས་དམས་སུ་སོང་།
དཔེར་ན། དབུལ་ཞིང་ཕོངས་པའི་མི་དམངས་ནི་ཚང་མ་ཡོན་ཏན་མེད་པའི་
ཡིག་རྨོངས་ཡིན་པའི་དབང་གིས་གཞན་གྱིས་མཐོང་ཆུང་བྱེད་ཅིང་། དེར་
བརྟེན་ནས་ལོ་རེ་བཞིན་ཇེ་དབུལ་དུ་གྱུར། དེ་འདྲའི་སྡུག་བསྔལ་ནི་འགྲོ་བ་
མིའི་འཇིག་རྟེན་གྱི་ནང་ཆེས་ཐུ་བ་ཡིན། འོན་ཏེ་ཁོ་ཚོར་དཀའ་ངལ་ཁྱད་
བསད་ཀྱིས་སྔོན་ལ་ལྡང་ཞིང་ལས་ཕོད་པའི་སྤོབས་པ་དབེན། ནམ་ཐོན་མི་
ཤེས་པའི་སྡུག་བསྔལ་ལ་བཟོད་སྒོམ་བྱེད་པར་མཁས་ནའང་། འོན་ཏེ་འདུན་
པ་ཆེར་བསྐྱེད་ཀྱིས་སྡུག་བསྔལ་སེལ་ནས་འབྱུང་འགྱུར་གྱི་བདེ་སྐྱིད་རྩོད་ལེན་
བྱེད་མཁན་གྱི་མི་གཅིག་ཀྱང་མེད་དེ། དབུལ་ཞིང་ཕོངས་པའི་འབངས་མི་དེ་
ལྟར་ཡིན་པ་མ་ཟད། མཁས་པ་དང་ཚོང་བའང་དེ་ལས་མ་འདས་སོ། །
མདོར་ན། འཇར་པན་གྱི་མིར་འགྲོ་བ་མི་སྤྱིར་བཏང་བར་ལྡན་པའི་སྙིང་་
སྟོབས་མེད་པར་སོར་གནས་འགུལ་མེད་ཀྱི་གཡང་གཟར་ཟབ་མོར་འཆལ་འདུག
དེ་ནི་འཇར་པན་ཐའོ་ཁིས་གཱ་བཱས་དབང་མཛད་པའི་ལོ་ངོ་ཉིས་བརྒྱ་ལྔ་བཅུའི་
རིང་ལས་དོན་རླབས་ཆེན་གསར་གཏོད་བྱེད་པའི་སྤོབས་ཅན་མ་བྱུང་བའི་་་
འབྱུང་རྩ་དེར་ཐུག་ལ། དེ་ནི་ཉེ་སྔོན་རྒྱལ་དོར་གྱི་རྣམ་འགྱུར་མཆིས་ཀྱང་རྒྱལ་
འབངས་ཀྱི་གོམས་སྲོལ་སྔར་བཞིན་མ་འགྱུར་བ་དང་། དབང་སྒྱུར་མཁན་
དང་དབང་བསྒྱུར་མྱོང་མཁན་གྱི་བར་མཚམས་ཀྱང་ད་རུང་ཧ་ཅང་གསལ་ལ་
འགྱུར་བ་ཅི་ཡང་མ་ཐོན་པའི་འབྱུང་རྩའང་ཡིན་ནོ། །གལ་ཏེ་ཁུངས་བཙལ་ན་
དེ་ནི་མཐའ་གཅིག་ཏུ་དབང་ཆ་ཡོན་ཐལ་ཆེ་བའི་རྐྱེན་གྱིས་བྱུང་ཞིང་། ཡང་
ན་བྱ་བའི་གོམ་རིམ་གཉིས་པ་སྣང་ཆུང་བྱས་པ་ལས་བྱུང་བའི་གནོད་སྐྱོན་རེད་
ཟེར་ནའང་མི་ཆོག་པ་མེད། རྒྱུ་མཚན་དེ་བས་ན། གལ་སྲིད་དེ་འདྲའི་་
གནོད་སྐྱོན་གསལ་རྟོགས་མ་བྱུང་བ་དང༌། དེ་འདྲའི་གཙོ་ཕྱོགས་ལ་ཡོན་ཐལ་
ཆེ་བའི་ཕྱོགས་འཛིན་གཙང་དྭགས་མ་བགྱིས་ན། དུས་ཟིང་གི་སྐབས་སམ་ཞི་
བདེའི་དུས་གང་དུ་གནས་ཀྱང་ཤེས་རིག་གི་དཔལ་ཡོན་གོང་དུ་འཕེལ་མི་སྲིད།
ཡིན་ནའང་དེ་འདྲའི་ནད་ཡམས་ཇི་ལྟར་བཅོས་པ་ནི་དེང་རབས་ཀྱི་ཆབ་སྲིད་
པའི་བྱ་བ་ཡིན་པ་ལས་གཞུང་འདིར་གྲོས་གླེང་བྱེད་པའི་གཞི་མ་ཡིན་སྟབས།
ཁོ་བོས་དེ་འདྲའི་ནད་ཡམས་ཀྱི་གནས་ཚུལ་ངོ་སྤྲོད་ཙམ་བགྱིས་པ་ལས་གཞན་
མེད་དོ། །སྤྱིར་ནུབ་གླིང་གི་རྒྱལ་ཁབ་རྣམས་ཀྱི་མི་དམངས་ལའང་དབུལ་ཕྱུག་
དྲག་ཞན་གྱི་ཁྱད་པར་མི་འདྲ་སྟེ། ཕྱུག་ཅིང་སྟོབས་ལྡན་གྱིས་དབུལ་ཞིང་ཉམ
ཆུང་ལའང་གདུག་རྩུབ་དང་ཉེས་སྨོད་ཀྱང་བྱེད་སྲིད། དབུལ་ཞིང་ཉམ་ཆུང་
དག་གིས་ཀྱང་ཁེ་གྲགས་ཀྱི་ཆེད་དུ་གཞན་ལ་ངོ་བསྟོད་དམ་ཡང་ན་མགོ་སྐོར་གྱི་
ལས་སུ་ཞུགས་པ་ཡོད་སྲིད་པས། ཁོ་ཚོའི་ཕན་ཚུན་བར་གནས་བའི་སྐྱུག་བྲོ་
བའི་གནས་ཚུལ་ཡང་ང་ཚོའི་འཇར་པན་གྱི་མི་དང་ཁྱད་ཅི་ཡང་མེད་ལ། ཐ་
ན་འཇར་པན་གྱི་མི་ལས་ཐུ་བར་མདུག ཡིན་ནའང་། ཁོ་ཚོས་དེ་འདྲའི་
སྐྱུག་བྲོ་བའི་རྣམ་འགྱུར་མཚོན་པའི་དུས་སུ། མི་རེ་རེས་ད་རུང་རང་ཉིད་ཀྱི་
བསམ་བློ་རྒྱུན་འཁྱོངས་བྱས་ཀྱང་བློ་བག་ཡངས་པོ་བྱེད་པར་བགེགས་མི་བགྱིད།
དེའི་གདུག་རྩུབ་དང་ཁེངས་དྲེགས་ནི་འབྱོར་ཕྱུག་དང་སྟོབས་ཆེ་བའི་རྐྱེན་ལས་
བྱུང་བ་ལས་གཞན་ཅི་ཡང་མིན་ལ། དེའི་ངོ་བསྟོད་དང་མགོ་སྐོར་དང་གཡོ་
འཕྲུལ་བྱེད་པའང་དབུལ་ཞིང་ཕོངས་པའི་རྒྱུ་ལས་ཡིན་གྱི་འཇིགས་སྐུལ་གཞན་
ཡོད་པས་ག་ལ་ཡིན། ཕྱོགས་མཚུངས་འབྱོར་སྟོབས་དང་དབུལ་གཉོམ་གང་
ཡིན་ཀྱང་ལྷན་སྐྱེས་སུ་བྱུང་བ་མིན་སྟབས་མིའི་བློ་གྲོས་ཀྱི་ཤུགས་ལ་བརྟེན་ནས་
རྩོད་ལེན་བགྱི་ཐུབ་ངེས་རེད། གལ་ཏེ་དེ་ལྟར་རྩོད་ལེན་བྱེད་མ་ནུས་ནའང་མི་
རྣམས་ཀྱིས་མཐའ་གཅིག་ཏུ་རང་ཉིད་ལ་བརྟེན་ནས་རང་སྐྱ་ཡར་ཐོན་གྱི་ལམ་དུ་
ཞུགས་ཐུབ། ཆ་བཞག་ན་ནུབ་གླིང་གི་དབུལ་བོ་དག་ལ་གནས་ཚུལ་དེ་དྲིས་ན།
ཁོ་ཚོས་ཁ་ནས་བཤད་མི་ཐུབ་ཀྱང་སེམས་གཏིང་ནས་འདི་ལྟར་དང་དབུལ་བའི་
རྒྱུ་མཚན་གྱིས་ད་གཟོད་འབྱོར་ལྡན་བརྩི་སྲུང་དང་། དབུལ་ཞིང་ཕོངས་པའི་
གནས་ཚུལ་ཙམ་གྱི་འོག་ད་གཟོད་ཁོ་ཚོའི་ཁ་ལ་ཉན་དགོས་བྱུང་། ངའི་བརྩི་
སྲུང་ནི་དབུལ་ཕོངས་ཡལ་བར་གྱུར་པ་དང་བསྟུན་ནས་ཡལ་བར་འགྱུར་ལ།
ཁོའི་དབང་མཛད་ཀྱང་འབྱོཪ་སྟོབས་ཉམས་པ་དང་བསྟུན་ནས་ཉམས་ལ་་་་་
འགྱུར་ཞེས་ལན་འདེབས་སྲིད། ང་ཚོའི་འཇར་པན་གྱི་མིར་མཚོན་ན།
གནའ་སྔ་མོ་ནས་སྤྱི་ཚོགས་སྟེང་གཙོ་ཕྱོགས་སུ་ཡོན་ཐལ་ཆེ་བའི་སྲོལ་ངན་གྱི་དྲ་
བར་ཚུད་པས། མི་རྣམས་འགྲོ་འོང་འབྲེལ་གཏུགས་ཀྱི་སྐབས་དབུལ་ཕྱུག་
དྲག་ཞན་གྱི་སྐོར་མི་གླེང་ལ། དབང་པོ་རྣོ་རྟུལ་བཟང་ངན་ཡང་མི་འདྲི།
དེའི་རྒྱུ་མཚན་གང་ཟེར་ན། ཁོའི་གོ་གནས་ལ་གཞིགས་པའམ། ཡང་ན་མི་
ལ་མཐོང་ཆུང་ངམ་སྔངས་པ་སོགས་ཀྱིས་རེད། འདི་དང་རང་སྒོ་་་
མཁྲེགས་བསྲུང་བྱེད་པའི་ནུབ་གླིང་བ་དང་བསྡུར་ན་གནམ་སའི་ཁྱད་པར་་་
ཆེའོ། །(དུས་ཟིང་ངམ་ཞི་བདེ་སྐབས་གང་ཡིན་ཀྱང་དབང་ཆ་ཅུང་ཟད་ཡོན་
ན་ཤེས་རིག་གི་དཔལ་ཡོན་རྒྱས་མི་ཐུབ།)
དེ་འདྲའི་དབང་ཆའི་ཡོན་ཐལ་གྱིས་རྒྱལ་ཡོངས་ཀྱི་དཔལ་འབྱོར་ལ་་་
ཤུགས་རྐྱེན་ཐེབས་པས་སྣང་ཆུང་ཡང་བྱེད་ག་ལ་རུང་། དཔལ་འབྱོར་གྱི་སྐོར་
གྲོས་གླེང་བྱ་རྒྱུ་ནི་སྤྱིར་ཆེས་རྙོག་འཛིང་ཆེ་བའི་བྱ་བ་ཞིག་ཡིན་སྟབས་གནད་
དོན་གསལ་རྟོགས་འབྱུང་སླ་མོ་ཞིག་མིན་ལ། རྒྱལ་ཁབ་སོ་སོའི་གནས་ཚུལ་མི་
འདྲ་བའི་རྐྱེན་གྱིས་ནུབ་གླིང་རྒྱལ་ཁབ་རྣམས་ཀྱི་དཔལ་འབྱོར་གྱི་གཞུང་ལུགས་
སོར་འཇོག་བཅོས་མེད་ཀྱིས་འཇར་པན་དུ་འདྲེན་པ་ནི་བཤད་མ་དགོས།
འོན་ཀྱང་འདིར་ནི་རྩ་དོན་གཉིས་མཆིས་ཏེ། རྒྱལ་ཁབ་དང་དུས་སྐབས་གང་
ཞིག་ཡིན་ཀྱང་སྤྱི་ཁྱབ་ཏུ་བཀོལ་སྤྱོད་བྱེད་ཆོག དེའང་རྩ་དོན་དང་པོ་ནི་རྒྱུ་
ནོར་གྱི་ཐོན་སྐྱེད་དང་ལོངས་སྤྱོད་ཀྱི་གནད་དོན་རེད། ཐོན་སྐྱེད་དང་ལོངས་
སྤྱོད་ཀྱི་འབྲེལ་བ་ནི་ཕན་ཚུན་སྦྲེལ་ཞིང་སོ་སོར་ཕྲལ་མི་རུང་སྟེ། ཐོན་སྐྱེད་ནི་
ལོངས་སྤྱོད་ཀྱི་ཆེད་དུ་ཡིན་ལ། ལོངས་སུ་སྤྱད་པས་ཀྱང་ཐོན་སྐྱེད་བྱེད་པར་ཆ་
རྐྱེན་བསྐྲུན་པ་ཡིན་ནོ། །འོན་ཀྱང་ཐོན་སྐྱེད་དང་ལོངས་སྤྱོད་ཀྱི་ཐད་ལོངས་སུ་
སྤྱད་ནའང་ཐོན་མི་སྐྱེད་པའང་ཡོད་དེ་དཔེར་ན་མེ་དང་ཆུའི་འཇིག་པ་ལྟ་བུ་
ཡིན་ལ། ཡང་ན་རྒྱལ་སྤྲོས་བག་མེད་ཀྱིས་རྒྱུ་རྫས་ལོངས་སུ་སྤྱད་པའང་མེ་ཆུའི
འཇིག་པ་དང་ཁྱད་པར་མེད། དཔལ་འབྱོར་གྱི་སྟེང་གལ་འགངས་ཆེ་བ་ནི་
ལོངས་སུ་སྤྱོད་པར་བཀག་སྡོམ་བྱེད་པ་མིན་ཏེ། གཙོ་བོ་ལོངས་སུ་སྤྱད་ཕྱིན་
ཕྱིར་ཐོབ་པའི་མང་ཉུང་ལ་བལྟས་ནས་ལོངས་སུ་་སྤྱད་པ་འཚམ་མིན་ཚོད་དཔག་
བྱ་དགོས། ཕྱིར་ཐོབ་པ་དེས་ལོངས་སྤྱད་པ་ལས་བརྒལ་ན་དེ་ལ་ནི་ཁེ་ཕན་
ཟེར། ཕྱིར་ཐོབ་དང་འགྲོ་སོང་འདྲ་ན་དེ་ལ་གཏོང་ཡོང་དོ་མཉམ་ཞེས་ཟེར།
གལ་ཏེ་ཕྱིར་ཐོབ་ལོངས་སུ་སྤྱད་པ་ལས་ཉུང་བའམ་ཡང་ན་ཕྱིར་ཐོབ་མེད་ཚེ་དེ་
ལ་མ་རྩ་ཆག་པའམ་ཡང་ན་རྩ་བ་ནས་རྡིབ་པ་ཞེས་ཟེར་རོ། །དཔལ་འབྱོར་
མཁན་པོ་དག་གི་དམིགས་ཡུལ་ནི། ཐབས་ཅི་འདྲའི་སྒོས་ཕྱིར་ཐོབ་ལོངས་སུ་
སྤྱད་པ་ལས་མང་བ་དང་། དེ་ནས་རིམ་གྱིས་གསོག་འཇོག་དང་ལོངས་སྤྱོད་
གཉིས་ལས་གང་ཡིན་ཀྱང་ཕྱོགས་གཅིག་ལག་ཐབས་དང་ཕྱོགས་གཅིག་དམིགས་
ཡུལ་དུ་འཛིན་མི་རུང་ལ། ཡང་ཕྱོགས་གཅིག་ལྔ་མ་དང་ཕྱོགས་གཅིག་ཕྱི་མར་
འདོད་ག་ལ་འོས་ཏེ་དེ་གཉིས་ལ་སྔ་ཕྱི་མྱུར་བུལ་གྱི་ཁྱད་པར་མེད་པ་མ་ཟད།
དཀའ་སླ་ལྕི་ཡང་གི་ཁྱད་པར་ཡང་མེད་པས་མཐའ་གཅིག་ཏུ་འདྲ་མཉམ་ཡིན་
པས་དེ་ལྟར་དུ་བལྟ་བར་བྱའོ། །དེའི་རྒྱུ་མཚན་གང་ཡིན་ཟེར་ན། གསོག་
འཇོག་ཙམ་ལས་ལོངས་སྤྱོད་མི་མཁས་པའི་མིར་མཐར་གསོག་རྫས་གཏོས་ཆེན་
ཡོད་མི་སྲིད་པ་དང་། ལོངས་སྤྱོད་ཙམ་ལས་ཐོན་སྐྱེད་གསོག་འཇོག་ལ་མི་
མཁས་པའི་མིར་མཚོན་ན་མཐར་མཇུག་དེ་བཞིན་དུའང་ལོངས་སྤྱོད་ཆེན་པོ་
ཡོད་མི་སྲིད་ལ། རྒྱལ་ཁབ་འབྱོར་ལྡན་དུ་འགྱུར་བའི་རྩ་བ་ནི་མུ་འབྲེལ་དུ་
གསོག་འཇོག་དང་ལོངས་སྤྱོད་ཀྱི་རྒྱ་བསྐྱེད་དགོས་པ་དེ་ཡིན་ཏེ། དེ་འདྲའི་
གསོག་འཇོག་དང་ལོངས་སྤྱོད་ཆེ་བའི་རྒྱལ་ཁབ་ལ་འབྱོར་ལྡན་རྒྱལ་ཁབ་ཅེས་
ཟེར། དེར་བལྟས་ན་རྒྱལ་ཁབ་ཀྱི་རྒྱུ་ནོར་གྱི་གསོག་འཇོག་དང་ལོངས་སྤྱོད་ནི་
ངེས་པར་དུ་རྒྱལ་ཡོངས་མི་དམངས་ཀྱི་འདོད་བློ་བཞིན་ལག་ཏུ་བསྟར་དགོས།
རྒྱལ་ཁབ་ཀྱི་རྒྱུ་ནོར་ནི་ངེས་པར་རྒྱལ་ཁབ་ཀྱི་འདོད་འདུན་གྱིས་ཐག་གཅོད་
དགོས། དཔེར་ན་སྲིད་གཞུང་གི་ལོ་ཧྲིལ་ཡོང་འགྲོ་སྒོ་ཡང་རྒྱལ་ཁབ་ཀྱི་རྒྱུ་ནོར་
གྱི་ཡ་གྱལ་ཞིག་ཡིན་སྟབས། ནུབ་གླིང་རྒྱལ་ཁབ་རྣམས་སུ་སྲིད་གཞུང་གི་ནོར་
སྲིད་ཀྱི་གནད་དོན་མི་དམངས་དང་གྲོས་མོལ་བྱེད་པའང་དེར་ཐུག་པ་ཡིན།
རྩ་དོན་གཉིས་པ་ནི་རྒྱུ་ནོར་གསོག་འཇོག་གམ་ལོངས་སུ་སྤྱོད་པའི་ཚེ་ངེས་པར་
དུ་དེ་མཐུན་གྱི་བློ་རིག་དང་ནོར་དོན་ཐག་གཅོད་ཀྱི་གོམས་གཤིས་ཆགས་དགོས་
སོ། །
གོང་དུ་བཤད་པའི་རྩ་དོན་གཉིས་ཀ་གལ་ཏེ་ཡང་དག་ཡིན་ན། དེ་དང་
བསྡུར་ཚེ་གནའ་ནས་བཟུང་ང་ཚོའི་འཇར་པན་གྱི་དཔལ་འབྱོར་གྱི་ཐོབ་ཤོར
མཐོང་ཐུབ། རྒྱལ་རབས་སྐབས་ཀྱི་གནས་ཚུལ་རེ་ཞིག་མི་བཤད་ལ། འདིར་
སྐུ་ཞབས་ཀུ་ཧྲན་པའོ་ཡོའུ་ལགས་ཀྱི་ས་ཞིང་ལམ་ལུགས་ཀྱི་འཕེལ་རིམ་ལ་དཔྱད་
པ་ཞེས་པའི་རྩོམ་ལ་བལྟས་ན། སྔར་ནས་ང་ཚོའི་རྒྱལ་ཁབ་ཀྱི་ཁྲལ་བོགས་ཤིན་
ཏུ་ལྗིད་ཅིང་། ཐའོ་ཁིས་གཱ་བཱའི་དུས་མགོར་བསླེབས་ཚེ་ད་གཟོད་ཅུང་ཟད་གུ་
ཡངས་ཐོབ་ནའང་། དུས་ཀྱི་ཉག་ཐག་རིང་པོ་འགོར་བ་དང་བསྟུན་ངང་ངམ་
ཤུགས་ཀྱིས་སྔར་གྱི་ལམ་དུ་སླར་ལྷུང༌། གནའ་ནས་བཟུང་ཤེས་ལྡན་དུ་གྲགས་
པ་དཀ་གིས་ཞིང་ལས་ནི་རྒྱལ་ཁབ་ཀྱི་རྩ་བར་འདོད་དེ། བཟོ་ཚོང་གི་ལས་ལ་
ཞུགས་པ་ཚོས་ཁྲལ་འཇལ་ཧ་ཅང་ཉུང་ལ། ཡང་ན་གཏན་མི་འཇལ་བ་དང་།
མ་ལས་ཐོབ་ཐབས་བྱས་ནས་འདུག་ཅེས་དུས་རྒྱུན་གཤེ་གཤེ་བགྱིད། ཡིན་
ནའང་གལ་ཏེ་གནས་ཚུལ་ངོ་མར་ཞིབ་ཏུ་བརྟག་ན། བཟོ་ཚོང་ལས་པས་མ་
ལས་ཐོབ་ཐབས་བྱས་པ་དྲུངས་ནས་མ་ཡིན་ཀྱང་། གློ་བུར་འབྱོར་ཕྱུག་ཅན་གྱི་
མི་ཉུང་ཤོས་ཀྱིས་ཟ་མ་གདན་ཐོག་ལྟ་བུའི་བདེ་སྐྱིད་ཀྱི་འཚོ་བ་མྱོང་ནའང་།
དེའང་མ་རྩ་ལ་བརྟེན་ནས་ཐོབ་པ་ཡིན་སྟབས། ས་བདག་ཞིང་ཕྱུག་ཚོས་ས་
ཞིང་ཁྱོན་ཆེན་ལ་བརྟེན་ནས་མ་ལས་རང་ཟས་བྱེད་པ་དང་ཁྱད་མེད་དོ། །ཚོང་
བ་ཆུང་ཆུང་ལ་མཚོན་ན་ཐད་ཀར་སྲིད་གཞུང་ལ་དཔྱ་ཁྲལ་འཇལ་གྱིན་མེད་ཀྱང་
ཁོ་ཚོར་མ་དངུལ་སོགས་ཀྱི་དཀའ་ངལ་ཆེ་བས་དེ་ཡང་ཞིང་བ་དང་ཁྱད་པར་མི་
འདུག འཇར་པན་ལ་མཚོན་ན། གནའ་སྔ་མོ་ནས་བཟུང་བཟོ་ཚོང་གི་ཁྲལ་
འཇལ་མི་དགོས། རྒྱུ་མཚན་དེ་བས་ན་བཟོ་ཚོང་ལས་ལ་ཞུགས་མཁན་གྱི་མི་
གྲངས་རང་ཤུགས་ཀྱིས་ཇེ་མང་དུ་འཕེལ་ལ། འོན་ཀྱང་དེ་ལ་ཚད་མེད་པ་ཞིག་
མ་ཡིན་ཏེ། དེའང་ཞིང་བའི་ཁེ་ཕན་དང་བཟོ་ཚོང་ལས་མཁན་གྱི་ཁེ་ཕན་དོ་
མཉམ་དུ་འགྱུར་བའི་བར་དུའོ། །དེ་བས་ན་ཞིང་ལས་དང་བཟོ་ཚོང་ལས་ཀྱི་
ཕན་གནོད་འདྲ་ཞིང་མཉམ་དུ་རྒྱལ་ཁབ་ཀྱི་འཕྲིན་ལས་ལ་ཕན་པའི་བྱ་བ་སྒྲུབ་
ཀྱིན་ཡོད་ཅིང་། ཕྱི་ནས་བལྟས་ན་ཁྲལ་འཇལ་གྱི་འོས་འགན་ཡོད་མེད་ཀྱི་ཁྱད་
པར་མཆིས་ཀྱང་དོན་དུ་ནི་དེ་གཉིས་ཀ་མ་ལས་རང་ཐོབ་ཀྱི་ཕྱོགས་སུ་གནས་པ་
མ་ཡིན་སྟབས། ཚང་མ་རྒྱལ་ཁབ་ཀྱི་ཆེད་རྒྱུ་ནོར་གསོག་འཇོག་བྱེད་མཁན་
ཡིན་ནོ། །
དེར་བརྟེན། མིའི་འབྲེལ་བའི་སྟེང་དབང་རྒྱུར་མཁན་དང་དེ་མྱོང་་་
མཁན་གྱི་ཁྱད་པར་ཡོད་ལ། དཔལ་འབྱོར་གྱི་ཕྱོགས་ནས་བཤད་ན་ཐོན་སྐྱེད་
མཁན་དང་ཐོན་སྐྱེད་མི་བྱེད་པའི་རིགས་གཉིས་ཡོད། དེའང་གང་ཟེར་ན།
ཞིང་བཟོ་ཚོང་གསུམ་མན་གྱི་དབང་བསྒྱུར་མྱོང་མཁན་ནི་ཐོན་སྐྱེད་མཁན་དང་།
སྐུ་དྲག་ཡན་གྱི་དབང་སྒྱུར་མཁན་ནི་ཐོན་སྐྱེད་མི་བྱེད་པའི་རིགས་ཡིན་ཞིང་།
ཡང་ན་ཚན་པ་གོང་མའི་ཐ་སྙད་སྤྱད་ན། རིགས་གཅིག་ནི་གསོག་འཇོག་གི་
རིམ་པ་དང་། ཅིག་ཤོས་ནི་ལོངས་སྤྱོད་ཀྱི་རིམ་པ་ཞེས་བཤད་ཀྱང་རུང་།
རིམ་པ་འདི་གཉིས་བསྡུར་ན་སྐྱིད་སྡུག་ཐོབ་ཤོར་མི་འདྲ་བ་སྨྲ་མ་དགོས་ལ།
དེ་འདྲའི་གནས་ཚུལ་ནི་རང་རེའི་རྒྱལ་ཁབ་མ་ཟད། འཛམ་གླིང་སྤྱི་ལ་སྤྱི་ཁྱབ་
ཏུ་གནས་པའི་སྣང་ཚུལ་ཞིག་ཏུ་གྱུར་འདུག སྐུ་དྲག་ཡན་ཆད་ཀྱི་དབང་སྒྱུར་
མཁན་ཚོར་ཐོན་མི་སྐྱེད་པའམ་ལོངས་སྤྱོད་མཁན་ཟེར་ནའང་། སྲིད་གཞུང་
ལ་ཞི་དྲག་གི་ལས་སྤེལ་མཁན་མཁོ་ཞིང༌། ཁོ་ཚོས་རྒྱལ་ཁབ་ཀྱི་གོ་རིམ་དང་
བདེ་འཇགས་སྲུང་སྐྱོབ་བྱས་པས། དེ་ནི་དཔལ་འབྱོར་གོང་འཕེལ་ལ་རོགས་
འདེགས་བྱེད་པ་ཡིན་སྟབས། སྲིད་གཞུང་གི་འགྲོ་སོང་ཚང་མ་འཕྲོ་བརླག་
རེད་ཟེར་ག་ལ་རུང་། རང་རེའི་རྒྱལ་ཁབ་ཀྱི་དཔལ་འབྱོར་སྟེང་ཧ་ཅང་མི་
འཚམ་པ་མ་ཟད་ཤེས་རིག་ལྡན་པའི་རྒྱལ་ཁབ་གཞན་དང་ཧ་ཅང་མི་མཐུན་ས་
ནི། རྒྱལ་ཁབ་གཅིག་པའི་རྒྱུ་ནོར་གྱི་གསོག་འཇོག་དང་ལོངས་སྤྱོད་ལ་འདྲ་
མཉམ་དུ་ལྟ་བ་མ་ཡིན་ཏེ། རང་རེའི་རྒྱལ་ཁབ་ཀྱི་སྔར་གྱི་གནས་ཚུལ་སྤྱིར་
བལྟས་ན། མི་དམངས་ཚོས་དུས་རྒྱུན་རྒྱུ་ནོར་བསོགས་པ་ཤོས་ཆེ། དེ་ལྟར་
གསོག་འཇོག་ཙམ་མམ་ལོངས་སྤྱོད་མ་ཤེས་ན། གོང་གླེང་ལྟར་དཔལ་འབྱོར་
ཕྱོགས་ཀྱི་རྩ་དོན་དང་པོ་ནི་གསོག་འཇོག་དང་ལོངས་སྤྱོད་འདྲ་མཉམ་དུ་འཛིན་
དགོས་པ་དེ་ཡིན་པས་ངེས་པར་དུ་དེ་ལྟར་གཟུང་དགོས། ཡིན་ནའང་།
གོང་གི་གནས་ཚུལ་ལ་བལྟས་ན། རྣམ་འགྱུར་མི་འདྲ་བ་གཉིས་ཀྱིས་ཆོས་་
གཅིག་བདག་གིར་བྱེད་པ་ནི་མི་གཉིས་ཀྱིས་ཡི་གེ་གཅིག་གི་གཡས་གཡོན་གྱི་ཆ་
སོ་སོར་འབྲི་བ་དང་མཚུངས། དེ་ལྟར་ན་ཡིག་འབྲི་མཁན་ཇི་ལྟར་གྲགས་ཅན་
ཞིག་ཡིན་ཀྱང་ལེགས་པོ་ཡོང་མི་ནུས་པ་གསལ་རྟོགས་ཐུབ་པ་བཞིན། དེ་ལྟར་
གོང་འོག་གི་བསམ་ཚུལ་སོ་སོར་ཕྱེ་ན། སོ་སོའི་ཁེ་ཕན་མི་འདྲ་ཞིང་ཕན་ཚུན་
རྒྱུས་མེད་པ་མ་ཟད། ཐ་ན་ཕ་རོལ་བོའི་སྤྱོད་སྟངས་མཐོང་ནའང་འབྲེལ་མེད་
ལྟར་ཉམས་སྣང་མི་བྱེད། དེ་ལྟར་ཡུན་རིང་ན་ཇི་ལྟར་དཔལ་འབྱོར་སྟེང་འོས་
འཚམ་མིན་པའི་གནས་ཚུལ་མི་འབྱུང་ངམ། ངེས་པར་ལོངས་སུ་སྤྱོད་རྒྱུའི་
རིགས་ལོངས་མི་སྤྱོད་ལ། ལོངས་སྤྱོད་མི་འོས་པའི་རིགས་དེ་ལས་ལྡོག་སྟེ་་
ལོངས་སུ་སྤྱོད་ན་གཏན་ནས་དོ་མཉམ་ཞིག་ཡོང་མི་སྲིད། ཨ་ཞིས་ཁཱ་གཱ་ཡོ་
ཞིས་མཱ་སཱས་གནམ་འོག་ཟིང་བསླང་གི་དུས་སུ་དགོན་བཞེངས་ཁང་བརྩིགས་
སོགས་གསེར་དངུལ་གྱིས་བརྒྱན་པ་དང་། དུས་རྒྱུན་འབངས་མིར་ཁྲལ་དང་
འུ་ལག་གི་ཁུར་ཇེ་ཆེར་གཏོང་ཡང་རྒྱལ་མཛོད་སྟོང་པར་འདུག་པས། སྐབས་
དེ་ལ་གོང་འོག་མཉམ་ཕོངས་ཀྱི་དུས་ཟེར་ཆོག ཐའིས་ཁོ་ཨོའུས་ནང་འཁྲུག་
ཞི་བའི་རྗེས་སུ། ཏཱ་པན་གྲོང་ཁྱེར་བཞེངས་བསྐྲུན་དང་། མུ་འབྲེལ་དུ་ཁོ་རེ་
ཡར་དཔུང་འཇུག་བྱས་པ་སོགས་ཕྱིའི་འགྲོ་སོང་རྒྱ་ཆེ་ཞིང༌། ནང་ཁུལ་དུ་
གསོལ་སྟོན་དང་གསེར་གྱི་རྟ་བཞེངས་ནས་ཉར་ཚགས་བྱས་པ་སོགས་ཀྱི་འཕྲོ་
བརླག་མཐའ་མེད་བྱུང་བས། སྐབས་དེ་ལ་གོང་ཕྱུག་འོག་དབུལ་གྱི་དུས་ཟེར་
འོས། ཡང་དཔེར་ན་ལོ་རྒྱུས་སྟེང་མཁས་མཛངས་ལྡན་པར་གྲགས་པའི་ཧོའི་
ཇའོ་ཡཱ་སི་ཐོ་ཁིས་དང་ཐོ་ཁིས་ཡོ་ལིས། སཱ་དའ་ཐོ་ཁིས་སོགས་ཀྱིས་གྲོན་ཆུང་
སྐུལ་སྤེལ་བྱས་ལ། ཕྱིས་ཐའོ་ཁིས་གཱ་བཱའི་དུས་སུ་བསླེབས་པའི་དུས་མགོར་
མཁས་མཛངས་བློ་སྤོབས་རྒྱས་པའི་དཔོན་བློན་རིམ་པར་བྱུང་ཞིང་སྲིད་གཞུང་
གི་ཇུས་བཀོད་ལེགས་པས། ཨ་ཞིས་ཁཱ་གཱ་ཡོ་ཞིས་མཱ་སཱ་སོགས་ཀྱི་དུས་སྐབས་
དང་དུས་གཅིག་ཏུ་མཉམ་བསྡུར་བྱེད་རྒྱུ་མེད་ནའང་། སྐབས་འདིར་ཡང་
དམངས་ཁྲོད་ཀྱི་འབྱོར་བ་དར་ནས་ལས་དོན་རྒྱུ་ཆེན་པོ་བསྒྲུབ་པའི་གཏམ་གོ་མ་
མྱོང་། ཧོའི་ཇའི་དང་ཐའོ་ཁིས་གཱ་བཱའི་དུས་བཞག་པའི་ཤུལ་རྫས་གྲགས་ཅན་
དཔེར་ན་ཁཱ་མཱ་ཁོའོ་ལཱའི་དགོན་པ་ལྔ་དང༌། ཨའེ་ཏོ་མཁར། ནཱ་གོ་ཡཱ་མཁར།
ཉིས་ཁོ་ཨོའུའི་མུ་སྟེགས་ལྷ་ཁང་། ཁཱང་ཨེ་དགོན་པ། ཛོའུ་ཨོའུ་ཇོ་དགོན་པ་
བཅས་མཆིས་ཤིང་། དེ་དག་ནི་ཤིན་ཏུ་བརྗིད་ཉམས་དང་ལྡན་པ་ཞིག་རེད།
འོན་ཀྱང་མི་ཤེས་པ་ཞིག་ནི་གནས་བབ་དེ་དུས་ཀྱི་འཇར་པན་གྱིས་ཅིའི་ཕྱིར་དེ་
འདྲའི་བཟོ་བཀོད་ཆེན་པོ་ཞིག་བཞེངས་བསྐྲུན་བྱས་པ་ནི་གནས་བབ་ཀྱི་སྤྱི་་
ཚོགས་དཔལ་འབྱོར་གྱི་གནས་ཚུལ་དང་མཐུན་ནམ། འདི་ལ་ཁོ་བོ་ཐེ་ཚོམ་གྱི་
རྒྱར་ཚུད་དོ། །ཡང་དཔེར་ན་རྒྱལ་ནང་དུ་ད་ལྟ་མིག་ལམ་དུ་གྱུར་པའི་མཁར་
སྲུང་ཆུ་འོབས་དང་དགོན་པའི་གནའ་ཤུལ་དང་། སྐུ་འདྲ་ཅོང་ཆེན་སོགས་ཀྱི་
བཀོད་པ་རྒྱ་ཆེ་བ་དག་ཕལ་མོ་ཆེ་ནི་སྒེར་གཅོད་གོང་མའི་དབང་ཤུགས་བརྟས་
པ་མཚོན་པ་ཙམ་ལས་ལྷ་ཆོས་དང་སངས་རྒྱས་ཆོས་ལུགས་ཀྱི་དར་རྒྱས་མཚོན་པ་
མིན་ལ། གནས་བབ་དེར་ཆུ་ལམ་ཡུར་བ་སོགས་ཉུང་ཤོས་ཤིག་བསྐྲུན་ནའང་།
འབངས་མིའི་འདོད་བློ་གཏན་ནས་ག་ལ་ཞིག སྤྱིར་མི་དམངས་ལ་ཡོན་ཏན་
མེད་པའི་གནའ་བོའི་དུས་རབས་སུ། སྲིད་གཞུང་གིས་དབང་སྒེར་གཅོད་
བྱེད་པའང་དུས་དང་བསྟུན་སྟབས་སུ་ཞིག་གིས་ལྟ་ཚུལ་མི་གཅིག་པ་འདོན་སྲིད།
དེ་ལྟ་བས་ན། ད་ལྟའི་ལྟ་ཚུལ་བཟུང་ནས་གནའ་དུས་ཀྱི་ཡིན་མིན་ལ་གདེང་
འཇོག་གཏན་ནས་བྱེད་མི་རུང་། འོན་ཏེ་རྒྱལ་ཁབ་ཀྱི་རྒྱུ་ནོར་གྱི་གསོག་འཇོག་
དང་ལོངས་སྤྱོད་སོ་སོར་ཕྱེ་སྟེ་དཔལ་འབྱོར་ལ་མི་འཚམ་པ་ཚད་མེད་བཟོས་པའི་
སྣང་ཚུལ་འདིའི་སྟེང་མཁས་མཛངས་ལྡན་པའི་རྒྱལ་བློན་གྱི་སྐབས་སམ་གདུག་
རྩུབ་གཏུམ་སྤྱོད་ཅན་གྱི་རྒྱལ་དཔོན་གྱི་དུས་སྐབས་གང་ཡིན་ཀྱང་གཡོལ་མ་ཐུབ།
དེ་འདྲའི་གནས་ཚུལ་ཁྱད་པར་དུ་གསལ་སྟབས། ཕྱི་རབས་པ་དག་ངེས་པར་
དུ་དེ་མཐོང་ནས་ལམ་རྙིང་ལ་བསྐྱར་ལོག་མི་བྱེད་ཅིང་། མཁས་མཛངས་ཅན་
གྱི་རྒྱལ་བློན་ཚོས་ནོར་རྫས་དགོས་ངེས་ཀྱི་ལས་དོན་ལ་བཀོལ་དགོས་ཚུལ་གསལ་
བཤད་བྱས་ཀྱང་། འདིའི་དགོས་ངེས་ནི་རྒྱལ་བློན་གྱི་འདོད་མོས་བཞིན་་་་
གཏན་ལ་ཕབ་པས། སྒེར་གྱི་མོས་ཕྱོགས་ཙམ་ལས་བྱུང་སྟེ། དྲག་པོའི་་་
སྟོབས་ཤུགས་དགོས་ངེས་སུ་འདོད་མཁན་དང་། ཞི་བའི་ལས་དགོས་ངེས་སུ་
འདོད་མཁན་ཡོད་ལ། ངོ་མའི་དགོས་ངེས་དགོས་ངེས་སུ་འདོད་མཁན་ཡང་
ཡོད་མོད། འོན་ཏེ་དགོས་ངེས་མ་ཡིན་པ་དགོས་ངེས་སུ་འདོད་མཁན་ཡང་
མཆིས་སོ། །ཨ་ཞིས་ཁཱ་གཱ་ཡོ་ཞིས་མཱ་སཱའི་དུས་སྐབས་སུ། སྲིད་གཞུང་གིས་
སྔར་བུ་ལོན་གཏོང་ལེན་དང་གན་རྒྱའི་རིགས་ཐམས་ཅད་དོར་དགོས་པའི་་་
བཀའ་ཕབ་པས། མི་ཀུན་གྱིས་སྤྱོད་ལེགས་ཀྱི་ཆབ་སྲིད་ཅེས་ཟེར། ཐའོ་
ཁིས་གཱ་བཱའི་དུས་སུའང་རིགས་འདྲའི་མཚན་གཞི་བྱུང་མྱོང་། དེ་འདྲའི་་་་
གནས་ཚུལ་དེ་གལ་ཏེ་སྲིད་གཞུང་གི་ཆ་ནས་བཤད་ན། དེའང་ཧ་ལམ་སྤྱོད་
ལེགས་ཀྱི་ཆབ་སྲིད་ཡིན་ནོ། །རྒྱལ་ནང་གི་གསོག་འཇོག་མཁན་གྱིས་ལོངས་སྤྱོད་
མཁན་ལ་ཉམས་སྣང་མི་བྱེད་པའི་རྣམ་འགྱུར་སྟོན་ཅིང་། ལོངས་སྤྱོད་མཁན་
གྱིས་ཀྱང་ཡོང་འབབ་ལ་གཞིགས་ཏེ་འགྲོ་གྲོན་གཏོང་བ་མི་བྱེད་པར་གང་འདོད་
ཚད་མེད་བྱེད་པ་དང་། སྲིད་གཞུང་གིས་འབངས་མིའི་འཚོ་བ་སྔར་ལས་ཇེ་
ཞན་དུ་མ་སོང་བ་མཐོང་ཙམ་གྱིས་ཆེས་བྱམས་ལྡན་གྱི་ཆབ་སྲིད་ལ་རློམ་གྱིན་
ཡོད་པས་གཞན་ལ་དོ་སྣང་མི་བྱེད། ལོ་ཟླ་སྔར་རྒྱུན་བཞིན་བསྐྱར་མར་འཁོར་
བ་དེ་ལྟར་འདི་ཕྱོགས་ནས་བསོགས་ཀྱང་དེ་ཕྱོགས་ནས་ལོངས་སུ་སྤྱོད་པར་བྱེད་
པས། མི་གཉིས་ཀྱི་ཐུན་མོང་དུ་ཡིག་འབྲུ་གཅིག་འབྲི་བ་དང་མཚུངས་ཏེ།
དེ་ལྟར་མུ་མཐུད་དུ་བརྒྱུད་དེ་ལོ་ངོ་བརྒྱ་ཕྲག་འགའི་ཕྱིས་ཀྱི་ད་ལྟར་ཐུག གལ་
སྲིད་གནའ་དེང་བསྡུར་ནས་རྒྱལ་ཡོངས་དཔལ་འབྱོར་གྱི་གོང་འཕེལ་གྱི་བརྒྱུད་
རིམ་ལ་བརྟག་ཞིབ་བྱས་ཚེ། དེའི་འཕེལ་རྒྱས་ཀྱི་མྱུར་བུལ་ངོ་མས་ཧ་ལས་པ་
ཞིག་ཡིན་ནོ། །དཔེར་ན། ཐའོ་ཁིས་གྭ་བཱའི་རྒྱུད་ཀྱིས་དབང་མཛད་པའི་ལོ་
ངོ་ཉིས་བརྒྱ་ལྔ་བཅུ་ཡུན་རྒྱལ་ནང་དུ་གཞི་ནས་དམག་ལས་ལ་མ་ཞུགས་པས།
འཛམ་གླིང་སྟེང་ཆེས་ཉུང་བའི་ཞི་བདེ་ཞོད་འཇགས་ཀྱི་དུས་རེད་ཅེ་ན་ཆོག་ལ།
དེ་འདྲའི་སྔར་བྱུང་མ་མྱོང་བའི་ཞི་བདེའི་དུས་སྐབས་བཟང་བོར་འཕྲད་པས།
འཇར་པན་གྱི་མི་དམངས་ཇི་ལྟར་གླེན་པ་དང་། བཟོ་རྩལ་ཇི་ལྟར་དར་རྒྱས་
སུ་མ་ཕྱིན་པ་དང་། གསོག་འཇོག་ཇི་ལྟར་བུལ་ནའང་། དཔལ་འབྱོར་ངེས་
པར་གོང་དུ་འཕེལ་དགོས་མོད། དོན་དངོས་ནི་དེ་ལྟ་མ་ཡིན་ཏེ། དེ་ནི་ཅིའི་
ཕྱིར་ཡིན་ཞེ་ན། འདི་དམག་དཔོན་དང་རྒྱལ་ཕྲན་སོ་སོ་ཀུན་སྤྱོད་མ་ལེགས་པ་
ཙམ་གྱི་སྟེང་གཏན་ནས་ཉེས་འགེལ་བྱེད་མི་རུང་སྟེ། གལ་སྲིད་དེ་ནི་རྒྱལ་བློན་
དཔོན་རིགས་ཀྱི་སྤྱོད་ཡོན་གྱི་ཚད་ཞན་པ་རྐྱེན་བགྱིས་ནས་བྱུང་བའི་བྱུར་ཉེས་
ཡིན་ན། དེ་ལ་སྤྱོད་ཡོན་མི་ལྡན་པ་ནི་ཁོ་རང་ཉིད་ཀྱི་སྐྱོན་མིན་ཏེ། དེ་ནི་
ཁོའི་གོ་གནས་དང་ཕྱི་རོལ་ཡུལ་གྱི་གནས་ཚུལ་གྱིས་དེ་ལྟར་མི་བྱེད་ཐབས་མེད་
བྱུང་། རྒྱུ་མཚན་དེར་བརྟེན། དཔལ་འབྱོར་གྱི་ཕྱོགས་ནས་བཤད་ན།
མཁས་མཛངས་ལྡན་པའི་རྒྱལ་བློན་ཡང་དེ་འདྲ་རླབས་ཆེན་མིན་ལ། གནམ་
འོག་ཞི་བདེའང་དེ་འདྲ་བཟང་བོ་ཞིག་མ་ཡིན་ནོ། །མི་ལ་ལས་གཡུལ་འཐབ་ནི་
ངོ་མས་འཇིགས་སུ་རུང་ཞིང་ཞེ་སྡང་བའི་ཆག་སྒོ་ཡིན་མོད། དེས་རྒྱལ་ཁབ་ཀྱི་
དཔལ་འབྱོར་ལ་གནོད་བཟོས་པ་ཧ་ལམ་ལུས་ལ་གྲི་རྨས་བྱས་པ་དང་འདྲ། དེ་
འཕྲལ་སྐྲག་པའི་གནས་སུ་མཆིས་ནའང་གནད་ལ་མ་ཁེལ་ན་མྱུར་དུ་སླར་གསོ་
ཐུབ་ལ། འོན་ཀྱང་དཔལ་འབྱོར་གྱི་སྟེང་ཁྱད་པར་དུ་སྐྲག་པ་ནི་གྲི་རྨས་མིན་
ཏེ། དེ་ནི་གློ་ནད་བུང་ཚང་ལྟ་བུ་ཁད་ཀྱིས་ལུས་ཤུགས་ཉམས་དཔར་བྱེད་པའི་
ནད་རྟགས་རེད་ཅེས་བཤད་འདུག དེ་འདྲའི་བཤད་ཚུལ་གཞིར་བྱས་ན།
ང་ཚོའི་འཇར་པན་གྱི་དཔལ་འབྱོར་སྔོན་ཆད་དབང་ཆ་ཡོན་ཐལ་ཆེ་བའི་རྐྱེན་
གྱིས་གསོག་འཇོག་མཁན་དང་ལོངས་སྤྱོད་མཁན་སོ་སོར་ཕྱེ་ནས་ཕན་ཚུན་བར་
འབྲེལ་མེད་ལྟར་བསྡད་པས་རིམ་གྱིས་ཉམས་རྒུད་དུ་ཆས་པ་མིན་ཚེ་དུས་ཡུན་
རིང་པོའི་ནང་འཕེལ་མེད་རང་སོར་གནས་པའང་ཡིན་ནོ། །ལོ་ངོ་བརྒྱ་ཕྲག་
འགའི་ཡུན་ལ་གོང་འཕེལ་ཅུང་ཟད་མཆིས་ནའང་། དར་རྒྱས་རྩེར་སོན་གྱི་
གནས་སུ་བསླེབ་མི་འདུག ཐའོ་ཁིས་གཱ་བཱས་ལོ་ངོ་ཉིས་བརྒྱ་ལྔ་བཅུའི་རིང་
སྲིད་སྐྱོང་སྐབས་སུའང་གོང་འཕེལ་མངོན་གསལ་ཅན་ཞིག་མ་ཐོན། དེ་ནི་
དཔལ་འབྱོར་གྱི་གློ་ནད་དུ་གྲགས་པའི་ནད་ཐེབས་པ་རེད་ཅེ་ན་རུང་། གནའ་
ནས་བཟུང་འཇར་པན་གྱི་མཁས་པ་ཚོས་སྲིད་གཞུང་གི་ཁྲལ་དོན་འགོ་དཔོན་
གྱིས་ཁྲལ་བསྡུས་ན་ཁྲལ་ཆེའི་བཤུ་གཞོག་བྱེད་པ་འབྱུང་ཉེན་ཆེ་བར་གཞིགས་
ཤིང་མི་དམངས་དང་བར་ཐག་ཉེ་བའི་ཅོན་རྫོང་གི་ཁྲལ་དོན་འགོ་དཔོན་ལ་
དབང་གནང་ན་ཅུང་ཟད་ཚོད་འཛིན་བྱེད་པ་ལ་ཕན་པར་དགོངས་པས་ཡིན་ལ།
འོན་ཀྱང་དེ་ལྟར་འདོད་པའི་ཕྱོགས་སློང་ལ་བལྟས་ན། གནའ་མི་ཆོས་ནོར་
སྲིད་ཀྱི་དབང་ཆ་མཐའ་གཅིག་ཏུ་ལོངས་སྤྱོད་མཁན་ལ་སྤྲད་པའི་ཉེས་སྐྱོན་་
མཐོང་མི་འདུག་གོ།
དཔལ་འབྱོར་ཕྱོགས་ཀྱི་རྩ་དོན་གཉིས་པ་ནི་རྒྱུ་འབྱོར་གྱི་གསོག་འཇོག་
གམ་ལོངས་སྤྱོད་ལ་ངེས་པར་དེ་མཐུན་གྱི་ཡོན་ཏན་དང་དོ་དམ་གྱི་གོམས་གཤིས་
ཆགས་དགོས། སྤྱིར་རྒྱུ་ནོར་བདག་གཉེར་གྱི་ཐབས་ནི་གྲུང་ཞིང་ཞུམ་མེད་
དང་བཀོད་འདོམས་ཚོད་འཛིན་ལ་ཐུག་འདུག དེ་གཉིས་ངེས་པར་དུ་མཐུན་
སྦྱོར་འོས་འཚམ་དང༌། ཕན་ཚུན་གཅུན་འཛིན་སྒོས་དོ་མཉམ་རྒྱུན་འཁྱོངས་
བྱས་ན་ད་གཟོད་གསོག་འཇོག་དང་ལོངས་སྤྱོད་ཀྱི་རྒྱུ་ཆེ་རུ་འགྲོ་ངེས། གལ་ཏེ་
ཕྱོགས་གཅིག་ལ་ཡོན་ཞིང་སྤོབས་ལྡན་གྱི་བཀོད་པ་མེད་པར་གྲོན་ཆུང་ཙམ་ལས་
མི་ཤེས་ན་བརྐམ་ཆགས་སེར་སྣའི་གཡང་གཟར་དུ་ལྷུང་ལ། གལ་ཏེ་ཚོད་་
འཛིན་བརྗེད་ནས་མཐའ་གཅིག་ཏུ་སྤོབས་པ་བསྐྱེད་ན་འཕྲོ་བརླག་རྒྱས་སྤྲོས་ཀྱི་
ཕྱོགས་སུ་ལྷུང་ཉེན་ཆེ་བས། དི་དག་ཚང་མ་ནོར་ལ་བདག་གཉེར་བྱེད་པའི་
ཚུལ་ལུགས་དང་འགལ་བ་ལྟག་སྤྲོད་དུ་གྱུར། འོན་ཏེ་གོང་དུ་གླེང་ཟིན་ལྟར་
རྒྱལ་ཡོངས་ཀྱི་མི་ཐམས་ཅད་གསོག་འཇོག་དང་ལོངས་སྤྱོད་མཁན་གྱི་ཕྱོགས་
གཉིས་སུ་བགོས་ནས། དེ་གཉིས་ཀྱི་མཚམས་གསལ་འབྱེད་ཀྱི་གནས་ཚུལ་
འོག་ཕྱོགས་ཧྲིལ་པོ་ངེས་པར་ཕྱོགས་གཅིག་ཏུ་ཡོན་པ་སྨྲ་མ་དགོས་སོ། །འཇར་
པན་གྱི་རྒྱལ་འབངས་སློབ་གསོ་ཁྱབ་གདལ་དུ་མ་ཕྱིན་ནའང་། ལྷན་སྐྱེས་ཀྱི་བློ་
གྲོས་མི་རྟུལ་བས་རྒྱུ་ནོར་བདག་གཉེར་གྱི་བྱ་བའི་ཐད་དེ་འདྲ་བླུན་པོ་ཐབས་
རྡུགས་པ་ཞིག་ཡིན་པར་འདོད་པའི་རྒྱུ་མཚན་ག་ལ་ཡོད། དེའི་རྐྱེན་ནི་མི་དོན་
གྱི་འབྲེལ་བ་སྟེ་ལས་དོན་ཁ་ཕྲལ་མི་རུང་བ་སོ་སོར་ཕྱེ་བར་བརྟེན་ནས་རིམ་པ་སོ་
སོ་གོམས་སྲོལ་མི་འདྲ་བ་དང་། ལས་ཐབས་མི་འདྲ་བ་ཆགས་པས་ཐབས་
རྡུགས་ཀྱི་དོང་དུ་ལྷུང་བར་གྱུར། འོན་ཀྱང་དེའི་སྤྱོད་སྟངས་ཀྱི་རང་བཞིན་གྱི་
ཕྱོགས་ཕྱོགས་ནས་བཤད་ན། དེ་འདྲའི་ཐ་ཤལ་སྡུག་ཆགས་ཤིག་མིན་ལ།
གལ་ཏེ་སྡེབ་སྒྲིག་འོས་ཤིང་འཚམ་ན་གྲུང་ཞིང་སྤོབས་ལྡན་དང་བཀོད་འདོམས་
ཚོད་འཛིན་གྱི་ནུས་པ་འབྱུང་སྲིད་པས། ནོར་ལ་བདག་གཉེར་བྱེད་པར་ཕན་
ནུས་ཆེས་ལེགས་ཤིག་ཐོན་ངེས། ཡིན་ནའང་དེ་འདྲའི་ནུས་པ་མ་ཐོན་པར་དེ་
ལས་ལྡོག་སྟེ་འཕྲོ་བརླག་རྒྱས་སྤྲོས་དང་བརྐམ་ཞེན་སེར་སྣ་ཆེ་བར་གྱུར་ལ། དེ་
ནི་སྡེབ་སྒྲིག་འཆོལ་བའི་རྐྱེན་གྱིས་ཡིན་གྱི་རང་བཞིན་ངན་པ་ལས་ནི་མ་ཡིན་
ནོ། །གནའ་ནས་བཟུང་རང་རྒྱལ་གྱི་རྒྱུ་ནོར་བདག་གཉེར་བྱེད་ཐབས་ཀྱི་གནས་
ཚུལ་ལ་གཞིགས་ན། དངུལ་ལོར་ལ་བརྟེན་ནས་ལས་དོན་སྒྲུབ་མཁན་ནི་ཕལ་
ཆེར་དམག་རྒྱུད་སྐུ་དྲག་ཡན་གྱི་དབང་བསྒྱུར་གྲལ་རིམ་ཡིན་ལ། སྲིད་གཞུང་
གི་ནང་དུ་ས་ཤིང་གི་བཟོ་བཀོད་དང་ཞི་དྲག་གི་འཆར་འགོད་མ་ཟད། གཞན་
ད་རུང་དཔེར་ན་སྤྱི་ཚོགས་སྟེང་གི་དཔེ་ཀློག་དང་དྲག་སྦྱོང་། ལག་རྩལ་ཞིབ་
འཇུག་དང་ཞི་དུལ་གྱི་གོམས་སྲོལ་ལ་མོས་པ་སོགས་རང་ཉིད་ཀྱི་རྒྱུན་ལྡན་གྱི་
འཚོ་བ་རོལ་ཐབས་འཚོལ་བ་ལས་གཞན་ཕན་ཡོད་མེད་ཐམས་ཅད་གང་ཡིན་
ཀྱང་། ཁོམ་ལོང་གི་དུས་སྤྱད་དེ་ཅུང་ཟད་མི་ཚོའི་ཁྲོད་ལེགས་པའི་བྱ་བ་སྒྲུབ་
མཁན་ཡང་སྐུ་དྲག་ཡན་ཆད་ཀྱི་མི་རྣམས་ཡིན། དེ་བས་ན་ཁོ་ཚོའི་བློ་རིག་
གྲུང་ཞིང་ལས་ཕོད་པས། འའདི་ནི་ངོ་མས་རང་རེའི་རྒྱལ་ཁབ་ཀྱི་ཤེས་རིག་གི་
རྩ་བ་རེད། འོན་ཏེ་རྒྱུ་ནོར་བདག་གཉེར་གྱི་ཐད། ལོ་ངོ་སྟོང་ཕྲག་མང་པོའི་
གོམས་གཤིས་གྱི་དབང་གིས་མི་དེ་དག་གིས་ཚུར་ལེན་པ་ལས་ཕར་འཇོག་མི་ཤེས་
པ་དང་། ལོངས་སུ་སྤྱོད་པ་ལས་གསོག་འཇོག་མི་ཤེས། ། སྔར་ཡོད་་
ལོངས་སུ་སྤྱོད་པ་ཙམ་ལས་སྔར་མེད་གསར་གཏོད་བྱེད་མི་ཤེས་སྟབས། དེ་
འདྲའི་གནས་ཚུལ་གྱི་འོག་བག་མེད་རྒྱས་སྤྲོས་ཀྱི་སྐྱོན་ཡང་རང་ཤུགས་ཀྱིས་ཐོན་
ངེས། དེའི་ཐོག་གོམས་གཤིས་རྒྱུན་འཇགས་སུ་སོང་ནས་ཡུན་རིང་ཞིང་དར་
སྲོལ་ཞིག་ཏུ་ཆགས་པས། རྒྱུ་ནོར་བདག་གཉེར་གྱི་ཚུལ་ལུགས་ནི་སྐྱེས་བུ་དམ
པའི་ལས་ཀ་མིན་པར་འདོད་ཅིང་། དེ་ལྟར་མ་ཤེས་ན་ངོ་ཚ་མེད་པ་མ་ཟད།
དེ་ལས་ལྡོག་སྟེ་ཤེས་ན་ངོ་ནོངས་དགོས་པའི་གནས་སུ་གྱུར་པས་མཐར་ཐབས་
མཁས་ཀྱི་སྐྱེས་བུ་དམ་པ་དང་ཐབས་རྡུགས་ཀྱི་ནོར་གཉེར་མཁན་པོ་གཉིས་དོན་
གཅིག་མིང་གི་རྣམས་གྲངས་སུ་སོང་འདུག་སྟབས། དེ་ནི་རྙིང་རུལ་གྱི་རྩེར་
སོན་པ་ཡིན་ནོ། །སླར་ཡང་ཞིང་ཚོང་ལས་མན་ཆད་ཀྱི་དབང་བསྒྱུར་མྱོང་་་་
མཁན་དག་གི་གནས་ཚུལ་ལ་བལྟས་ན། ཁོ་ཚོ་དང་གོང་རིམ་བར་དབྱེ་
མཚམས་གསལ་ཏེ་འཇིག་རྟེན་གཉིས་དང་མཚུངས་ལ། བརྩེ་དུང་གོམས་སྲོལ་
མི་འདྲ་བ་བཤད་མ་དགོས་པ་མ་ཟད། གོང་རིམ་གྱི་དབང་བསྒྱུར་དང་བརྙས་
བཅོས་མྱོང་དགོས། གླེང་མོལ་གྱི་ཚེ་འབོད་སྟངས་མི་འདྲ། བཞུགས་གནས་
ཀྱི་ཁྱད་པར་མི་འདྲ། གྱོན་གོས་ལའང་ཚོད་འཛིན་དང་བཅའ་ཁྲིམས་ཀྱང་མི་
གཅིག་ལ། ཐ་ན་འབྲེལ་ཡོད་ཤི་གསོན་གྱི་ཁེ་དབང་ཡང་གོང་རིམ་གྱི་ལག་པའི་
རྩེ་ན་ཡོད་དེ། དེ་ཡང་ཐའོ་ཁིས་གཱ་བཱའི་དུས་རབས་ཀྱི་ཁྲིམས་གཞུང་དུ་དམག་
མི་ཚོས་ཚོང་བ་འབངས་མི་སོགས་དམངས་རིགས་ལ་ཁྲིམས་འགལ་གྱི་གཏམ་
བརྗོད་དང་སྤྱོད་པ་འཆོལ་བ་ཡོད་པ་མཐོང་ནས་ཐབས་མེད་པར་དགྲོང་ན།
བརྟག་དཔྱད་བྱས་རྗེས་གནས་ཚུལ་ངོ་མ་ཡིན་ན་རྩད་གཅོད་མི་བྱ།། ཞེས་་
བཀོད་པར་བལྟས་ན། ཚོང་བ་དང་ཞིང་བ་ནི་ཧ་ལམ་དུས་རྒྱུན་གཤེད་མ་མང་
པོར་ཐུག་འདུག་པ་དང་འདྲ་སྟེ། གལ་ཏེ་འཚོ་ཐུབ་པ་ནི་འཆི་བ་ལས་ཐར་བ་
ཙམ་དུ་ཟད། དེ་ལྟར་ཚེ་སྲོག་ཀྱང་ནམ་ཡལ་མི་ཤེས་ན་གཞན་ལ་ཉམས་སྣང་
བྱེད་པའི་གོ་སྐབས་གང་ན་ཡོད་དམ། སྲིད་གཞུང་གི་བཀའ་ཁྲིམས་ལ་ཉན་
ཞིང་དཔྱད་ཁྲལ་སྤྲོད་པ་ལས་ངོ་ཚ་ཁྲེལ་ཡོད་དང་ཁེ་གྲགས་ཀྱི་སེམས་པ་མེད་ལ།
རྩོམ་རིག་སྒྱུ་རྩལ་ལ་ཞིབ་སྦྱོང་བྱེད་པའི་སྙིང་སྟོབས་ཀྱང་མེད་སྟབས། ལུས་
སེམས་ཐམས་ཅད་གཅུན་འདུག་ཅེས་བཤད་ཆོག ཡིན་ནའང་། འགྲོ་བ་
མིའི་རིགས་ཀྱི་བསམ་བློའི་འགུལ་སྐྱོད་ནི་ལྷན་སྐྱེས་ཀྱི་རེ་འདུན་ཞིག་ཡིན་པས།
ཐབས་གང་གིས་ཀྱང་འགོག་གནོན་ནམ་དམ་རྒྱ་བྱེད་མི་ཐུབ་སྟེ། དེས་ནི་ནམ་
ཞིག་གི་ཚེ་བར་སྟོང་རྙེད་ཅིང་ནུས་པ་འདོན་པའི་ལམ་ཞིག་ཆུད་ངེས། ཚོང་བ་
དང་ཞིང་བ་དེ་དག་གིས་རང་ཉིད་ཀྱི་གོ་བབ་བསྒྱུར་འདོད་ཀྱང་མི་ཐུབ་པ་ནི་
སྨོས་མེད་ཡིན་ནའང་། འོན་ཏེ་སྒེར་གྱི་རྒྱུ་འབྱོར་གསོག་འཇོག་བྱེད་ཅིང་།
ཐོན་རྫས་བདག་དམ་གྱི་ཕྱོགས་སུ་དེའི་འཇོན་ཐང་ངོམ་པར་ཐ་ན་བར་བགེགས་
མི་བྱེད། རྒྱུ་མཚན་དེ་བས་ན་ནུས་པ་ཅུང་ཟད་ལྡན་པའི་མི་ཞིག་ཡིན་ཚེ་གང་
ཐུབ་ཀྱིས་རྒྱུ་འབྱོར་གསོག་ཉར་དང༌། དཀའ་ལས་མང་པོ་བརྒྱུད་དེ་གྲོན་ཆུང་
ཚོད་འཛིན་བྱས་པས་མཐར་རྒྱུ་ནོར་གྱི་ཆེས་ཕྱུག་པའི་མིང་ཡོད་ལ། འོན་ཀྱང་
དེ་འདྲའི་མི་ནི་ཕྱུག་པོར་འགྱུར་བའི་ཆེད་ཙམ་ལས་དམིགས་ཡུལ་གཞན་མེད་དེ།
ཧུར་བརྩོན་གྲོན་ཆུང་བྱས་ནས་ཕྱུག་པོར་འགྱུར་བ་ནི་མི་ཚེའི་བྱ་བ་གཅིག་པུ་
ལས་དམིགས་ཡུལ་ཞིག་ལ་བསླེབས་ཕྱིར་གྱི་ལག་ཐབས་སུ་མི་འདོད། དེ་བས་
ན་ཁོ་ཚོས་འཇིག་རྟེན་སྟེང་རྒྱུ་འབྱོར་ལས་གཞན་པའི་རིན་ཐང་ཅན་མེད་ཅིང་།
རྒྱུ་འབྱོར་ནི་ཆོས་གང་གིས་ཀྱང་བརྗེད་མི་ནུས་པར་བསམ་གྱིན་འགུག རིག་
གཞུང་སོགས་འགྲོ་བ་མིའི་བསམ་བློའི་ཕྱོགས་ཀྱི་ལས་དོན་ཁྱད་འཕགས་གང་
ཡིན་ཀྱང་ཉམས་སྣང་མི་བྱེད་པ་མ་ཟད། དེ་ལས་ལྡོག་སྟེ་རྒྱས་སྤྲོས་ཤིག་ཏུ་
འདོད་ནས་བཀག་སྡོམ་དང་ཐ་ན་གོང་རིམ་མི་སྣའི་འདི་ཕྱོགས་ཀྱི་སྤྱོད་སྟངས་
མཐོང་ན་དོན་དངོས་དང་མི་མཐུན་པར་རློམ་ནས་དེ་ལ་ལྐོག་དགོད་བྱེད། དེ་
འདྲའི་བསམ་བློ་ནི་གནས་བབ་དེར་མཚོན་ན། གནས་ལུགས་མེད་པ་ཞིག་
མིན་ནའང་། དེའི་གཤིས་རྒྱུད་ཀྱི་ཐ་ཤལ་དང་བསམ་བློའི་སྤོབས་ཞུམ་ནི་་
དངོས་གནས་དམན་པ་ཞིག་ཡིན་ལ། གལ་སྲིད་འཇར་པན་རྒྱལ་ནང་དུ་ཕྱུག་
གཤེད་ཀྱི་འབྱུང་ཁུངས་དང་ཁོ་ཚོའི་དར་རྒུད་ལ་བརྟག་དཔྱད་ཏོག་ཙམ་བྱས་ན་
དེ་འཕྲལ་ར་སྤྲོད་ཐུབ་ངེས་རེད། གནའ་ནས་བཟུང་ལག་སྟོང་གིས་གཞི་་་
བཟུང་ནས་ཕྱུག་གྲགས་ཅན་དུ་གྱུར་པ་ནི་མཁས་པ་དང་སྐྱེས་བུ་དམ་པ་ཚོ་མིན་
ཏེ། དེའི་ནང་གི་བརྒྱ་ཆ་གོ་དགུ་ནི་རྩལ་ཅི་ཡང་མི་སློབ་པའི་རྩིང་མི་རེད་ལ།
ཁོ་ཚོས་ངོ་ཚ་ངོ་ཚར་མི་འདོད་ཅིང་བཟོད་མི་ནུས་པའང་བསྲན་ཞིང་དུས་རྒྱུན་
སེར་སྣ་ཁོ་ནར་བསྟེན་ཏེ་མཐར་རྒྱུ་འབྱོར་བསོག་ཐུབ་པར་གྱུར། ཁྱིམ་གཞི་
ཕམ་པ་ཚོར་བཤད་ན། ཁོ་ཚོ་རང་སྟེང་ནས་ནུས་པ་མེད་པ་དང་། ཐོན་སྐྱེད་
གསོག་འཇོག་མ་བྱས་པ་མིན་མོད། ཆང་དང་འདོད་ཡོན་སྤྱད་དྲགས་པས་མ་
རྩ་ཚར་བ་ཡིན་ལ། འདི་དང་སྐུ་དྲག་ཚོའི་ཕལ་བའི་ཀུན་སྤྱོད་དང་བྲལ་ཞིང་
ཐོན་མི་སྐྱེད་པར་མོས་ཕྱོགས་རྗེས་སྙེག་དང་འདོད་བློ་ལ་རྒྱ་མི་འདོར་བར་བརྟེན་
ནས་ཕོངས་པར་གྱུར་ནའང་ཉམས་སྣང་མི་བྱེད་པའི་ཚུལ་དང་བསྡུར་ན་དུས་
མཉམ་དུ་གླེང་མི་རུང་ངོ་། །འོན་ཏེ་འདོད་ཡོན་ལ་མགོ་རྨོངས་ནས་ཁྱིམ་གཞི་
ཉམས་པ་དང་ཀུན་དང་མི་མཐུན་པས་མ་རྩ་རྡིབ་པ་འདིའི་སྟེང་ནས་གཉིས་ཀ་
འདྲ། ཡིན་ནའང་བསམ་བློའི་ཆ་ནས་བཤད་ན། གོང་རིམ་མི་སྣར་ད་རུང་
སྤྱོད་ཡོན་འགུལ་སྐྱོད་ཀྱི་ཕྱོགས་མཆིས་ལ། དམའ་རིམ་མི་སྣ་ཡིན་ན་རྒྱུ་ནོར་ལ་
བརྐམ་ཞེན་དང་ཁེ་གྲགས་འདོད་པ་ཙམ་དུ་ཟད། དེ་བས་ན། དེ་གཉིས་ཀྱི་
ཀུན་སྤྱོད་ལ་ཧེ་བག་ཆེན་པོ་འདུག གོང་གླེང་གནས་ཚུལ་ལ་གཞིགས་ན།
དབང་བསྒྱུར་ཡུལ་གྱི་གྲོན་ཆུང་ཚོད་འཛིན་ནི་བརྐམ་ཆགས་སེར་སྣར་སོང་ཞིང་
དབང་སྒྱུར་གྲལ་རིམ་གྱི་གྲུང་ཞིང་སྤོབས་སྟོབས་ཆེ་བ་ནི་བག་མེད་རྒྱལ་སྤྲོས་སུ་
གྱུར་པས་དེ་གཉིས་ཀ་རྒྱུ་འབྱོར་ལ་བདག་དམ་བྱེད་པར་མི་ཕན། རྒྱུ་མཚན་དེ་
བས་ན་ད་གཟོད་ད་ལྟའི་གནས་ཚུལ་འདི་འདྲ་བྱུང་བ་ཡིན་ལ། ང་ཚོའི་འཇར་
པན་དབུལ་བ་བཤད་མ་དགོས་མོད། འོན་ཏེ་རང་བྱུང་ཐོན་རྫས་ཀྱི་རིགས་མི་
ཉུང༌། ལྷག་པར་དུ་ཞིང་ལས་ཀྱི་ཕྱོགས་སུ་འཛམ་གླིང་གི་རྒྱལ་ཁབ་གཞན་དང་
བསྡུར་ན་ངོམ་འོས་ཀྱི་གནས་ཀྱང་མང་བས་རང་བྱུང་གིས་དབུལ་བའི་རྒྱལ་ཁབ་
ཅིག་གཏན་ནས་མ་ཡིན། ང་ཚོའི་ཁྲལ་ཁྲིམས་ཕལ་ཆེར་ཅུང་ཟད་ལྗིད་ནའང་
ཁྲལ་སྒོཪ་རྒྱ་མཚོར་བསྐྱུར་བ་མ་ཡིན་ཏེ། དེ་ནི་རྒྱལ་ནང་གི་རྒྱུ་ནོར་ཡོང་་
ཁུངས་ཀྱི་ཆ་ཤས་ཤིག་ཏུ་གྱུར་འདུག ཡིན་ནའང་། འཇར་པན་རྒྱལ་ཡོངས་
ཅིའི་ཕྱིར་དབུལ་ཞིང་ཕོངས་ནས་ད་ལྟའི་གནས་ཚུལ་འདི་འདྲར་གྱུར་པ་ཡིན་ཞེ་
ན། དེ་ནི་རྒྱུ་ནོར་བདག་དམ་གྱི་ནུས་པ་ཞན་པས་ཡིན་གྱི་ནོར་སྟོབས་ཞན་
པའི་རྐྱེན་གྱིས་མིན་པ་དང་། བློ་རིག་ཚན་པ་གཉིས་སུ་ཕྲལ་ནས་གོང་འོག་
འབྲེལ་མེད་ལྟར་གནས་པས་ཡིན་གྱི་བློ་རིག་རྟུལ་བའི་རྐྱེན་གྱིས་མ་ཡིན་ནོ། །
མདོར་ན། འཇར་པན་རྒྱལ་ཁབ་ཀྱི་རྒྱུ་འབྱོར་ལ་གནས་ནས་ད་ལྟའི་བར་ད་
རུང་དེ་མཐུན་གྱི་བློ་གྲོས་དང་མ་འཕྲད་པས། ཚན་པ་གཉིས་སུ་བགོས་པའི་བློ་
རིག་སྦྱོར་སྒྲིག་བྱས་ནས་དེ་དོན་དངོས་དང་མཐུན་ཐབས་བྱ་རྒྱུ་ནི་མིག་སྔར་
དཔལ་འབྱོར་ཕྱོགས་ཀྱི་ཁ་ཚ་དགོས་གཏུགས་ཀྱི་བྱ་བ་ཞིག་རེད། ཡིན་ནའང་།
ལོ་ངོ་སྟོང་ཕྲག་མང་པོའི་གོམས་གཤིས་གཏིང་ཆེས་ཟབ་སྟབས། ནངས་་་་་
གཅིག་ཞག་གཅིག་གི་ལས་འགུལ་ལ་བརྟེན་ནས་བཅོས་ཐུབ་པ་ཞིག་ག་ལ་ཡིན།
ཉེ་སྔོན་ལས་འགུལ་དེ་རིམ་གྱིས་ལག་ཏུ་བསྟར་ནའང་། ཕངས་སེམས་སྐྱེ་བ་
ཞིག་ནི་གོང་འོག་གི་ཕན་ཚུན་གྱི་ཡོན་ཏན་མི་ལེན་པར་དེ་ལས་ལྡོག་སྟེ་ཕལ་མོ་
ཆེས་ཕ་རོལ་བོའི་ཞན་ཕྱོགས་མིག་དཔེར་འཛིན་མོད། དེ་ཡང་ཅི་བྱ་གཏོལ་
མེད་ཀྱི་འགྲོ་ཕྱོགས་སུ་གྱུར་སྟབས་དེ་རང་ཉིད་ལ་མཐའ་གཅིག་ཏུ་སྐྱོན་འགེལ་
བྱེད་མི་རུང་། རྒྱུ་མཚན་གང་ཡིན་ཟེར་ན་ཟློག་ཐབས་དཀའ་བའི་འཇིག་རྟེན་
གྱི་འགྲོ་ཕྱོགས་ཀྱིས་ནི་གནའ་གདོད་མའི་དུས་ནས་བཟུང་འགྲོ་བ་མིའི་རིགས་
མདུན་དུ་བསྐུལ་འདེད་བགྱིས་སྟབས། ད་ལྟའང་གློ་བུར་དེ་ལ་འགོག་རྒོལ་མི་
ཐུབ་པའང་གནས་ལུགས་དང་མཐུན་པ་སྨོས་མ་དགོས་སོ། །

ལེའུ་བཅུ་བ། རང་རྒྱལ་གྱི་རང་བཙན་བཤད་པ།

ལེའུ་བརྒྱད་པ་དང་དགུ་བའི་ནང་ནུབ་གླིང་རྒྱལ་ཁབ་རྣམས་དང་འཇར་
པན་ཤེས་རིག་གི་འབྱུང་ཁུངས་གླེང་ཟིན་ལ། སྤྱིའི་གནས་ཚུལ་ལ་བལྟས་ན་
འཇར་པན་གྱི་ཤེས་རིག་གི་ཚད་ནུབ་གླིང་གི་རྗེས་སུ་ལུས་འདུག་པ་བཤད་མ་
དགོས། ཤེས་རིག་ལ་དེ་ལྟར་སྔོན་ཐོན་དང་རྗེས་ལུས་ཀྱི་རྣམ་པ་གཞན་ཡོད་ན།
སྔོན་ཐོན་ཅན་གྱིས་རྗེས་ལུས་ལ་འགོག་གནོན་བྱེད་ཅིང༌། རྗེས་སུ་ལུས་པ་དག་
གིས་ནི་སྔོན་ཐོན་ཅན་གྱི་འགོག་གནོན་མྱོང་བར་བྱེད་དེ། སྔོན་ཕྱི་འགོག་རང་
སྲུང་བྱེད་པའི་དུས་རབས་སུ། འཇར་པན་གྱི་མིས་ད་རུང་ནུབ་གླིང་རྒྱལ་ཁབ་
ཟེར་རྒྱུ་ཡོད་པ་མ་ཤེས། །ཡིན་ནའང་། ད་ལྟ་དེ་ཡོད་ཙམ་ཤེས་པ་མ་ཟད་དེ་
དག་གི་ཤེས་རིག་གི་གནས་ཚུལ་ཡང་ཤེས་ཀྱིན་ཡོད་པས། ཁོ་ཚོའི་ཤེས་རིག་
བསྡུར་ན་ཕན་ཚུན་བར་སྔོན་ཐོན་དང་རྗེས་ལུས་ཀྱི་ཁྱད་པར་མཆིས་པ་ཤེས་ལ།
རང་རེའི་ཤེས་རིག་གིས་ཁོ་ཚོའི་རྗེས་སུ་མི་བསླེབ་པའང་ཤེས་པ་མ་ཟད། ད་
རུང་རྗེས་ལུས་ནི་སྔོན་ཐོན་ཅན་གྱིས་འགོག་གནོན་བྱེད་པའི་གནས་ལུགས་ཀྱང་
ཤེས་རྟོགས་ཐུབ། སྐབས་དེར་ང་ཚོའི་རྒྱལ་ཁབ་ཀྱི་འབངས་མི་དག་གིས་ཐོག་
མར་རང་ཉིད་ཀྱི་རྒྱལ་ཁབ་རང་བཙན་བྱེད་པའི་གནད་དོན་ལ་མནོ་བསམ་་
ཐེབས་དགོས་སོ། །སྤྱིར་ཤེས་རིག་གི་ནང་དོན་ཤིན་ཏུ་རྒྱ་ཆེ་སྟེ། འགྲོ་བ་མིའི་
རིགས་ཀྱི་འདུ་ཤེས་ཀྱིས་ཁྱབ་པའི་ཡུལ་ཐམས་ཅད་ཤེས་རིག་གི་ཁོངས་སུ་འདུ་
ཞིང་། འཛམ་གླིང་གི་འདུ་ཤེས་ཀྱིས་རྒྱལ་ཁབ་སོ་སོའི་ཁྲོད་རང་ཉིད་ཀྱི་རྒྱལ་
ཁབ་རང་བཙན་ལ་བརྩོན་པའི་ཚུལ་ནི་ཤེས་རིག་བཤད་པ་སྤྱིའི་སྐབས་དོན་དག་
ཕྲན་ཚེགས་ཤིག་ཡིན་མོད། འོན་ཏེ་གོང་གི་ལེའུ་གཉིས་པའི་ནང་བཤད་པ་
ལྟར། ཤེས་རིག་གི་འཕེལ་རྒྱས་ལ་རིམ་པ་མཆིས་པས། ངེས་པར་དུ་དེའི་
འཕེལ་རིམ་བཞིན་དེར་བསྟུན་གྱི་ཐབས་ཇུས་ལག་ཏུ་བསྟར་དགོས། ད་ལྟ་
རང་རེའི་རྒྱལ་ཁབ་ཀྱི་མི་སུ་ཡིན་ཀྱང་ཚང་མས་རང་བཙན་གྱི་ཕྱོགས་ལ་སེམས་
ཁྲལ་བགྱིད་བཞིན་འདུག དེར་བལྟས་ན་ང་ཚོའི་ཤེས་རིག་ནི་ད་ལྟ་རང་རྒྱལ་
གྱི་རང་བཙན་གྱི་དོན་ལ་སེམས་ཁྲལ་བྱེད་པའི་ཆུ་ཚད་ལ་བསླེབས་པ་མཚོན་ཡོད།
དེ་མཐུན་མི་དམངས་ཀུན་གྱིས་དེའི་དོན་ལ་ཐུགས་ཁུར་བགྱིད་བཞིན་པའང་ར་
སྤྲོད་བྱུང་འདུག་གོ། དེར་བརྟེན། ཁོ་བོའི་ཤེས་རིག་གི་རྣམ་བཤད་ཀྱི་་་
མཇུག་ཏུ་རང་རེ་རྒྱལ་ཁབ་ཀྱི་རང་བཙན་གྱི་དོན་གླེང་བའང་མི་དམངས་སྤྱིའི་
སེམས་ཀྱི་འཁོར་ཕྱོགས་གཞི་བྱས་ཏེ་དེའི་སྐོར་གྲོས་མོལ་བགྱིས་པ་ཙམ་ཡིན་གྱི།
ཤེས་རིག་གི་གཏིང་ན་གནས་པའི་ཟབ་གནད་དག་ལ་ཞིབ་ཏུ་འཇུག་པ་ནི་ཕྱིས་
ཀྱི་མཁས་པ་ཚོའི་བགོ་སྐལ་དུ་བཞག་གོ།
བཀས་བཀོད་རྒྱུད་འཛིན་གྱི་དུས་རབས་སུ། མི་དང་མིའི་བར་རྒྱལ་
བློན་གཙོ་འཁོར་གྱི་འབྲེལ་བས་སྤྱི་ཚོགས་ལ་ཁ་ལོ་བསྒྱུར་ཅིང་། པ་ཁོའུ་ཧོའུ་
དང་རྒྱལ་ཕྲན་སོ་སོའི་སྐུ་དྲག་ཚོས་ས་གནས་དེའི་བདག་པོར་བློ་དཀར་སེམས་
དཀར་གྱིས་སྲི་ཞུ་བྱེད་པ་མ་ཟད། ད་རུང་ཡབ་མེས་གོང་མ་དག་གིས་བློ་རྩེ་
གཅིག་དཀར་གྱིས་བདག་པོར་ལྷག་སེམས་འབུལ་བའི་ཚུལ་དྲན་ནས་ཐ་ན་རང་
སྲོག་ཀྱང་དེར་འབུལ་ཞིང་རང་ཚུགས་མི་ཐུབ། འཁོར་གྱིས་བདག་པོར་རྒྱལ་
ཁབ་ཀྱི་ཕ་མར་འབོད་ཅིང་། བདག་པོ་འཁོར་ལ་བུ་གཅིག་པུ་ལྟར་བརྩེ་བས།
དྲིན་ལྡན་དང་ལྷག་བསམ་གཉིས་ཀྱིས་གོང་འོག་གི་བར་ལེགས་པར་སྦྲེལ་ལ།
དེའི་འབྲེལ་བའི་ལེགས་ཆ་ལའང་བསྟོད་བསྔགས་བྱེད་རིན་མེད་པ་ཞིག་ག་ལ་
ཡིན། གནས་བབ་དེར་སྤྱི་ཁྱབ་ཏུ་བློ་དཀར་ལྷག་བསམ་ལ་བཀུར་བའི་སྲོལ་
ཆགས་པའི་རྐྱེན་གྱིས་དཔོན་བློན་རྣམ་དག་ཅིག་མིན་ནའང་། དེ་འདྲའི་་་་
གོམས་སྲོལ་དང་བསྟུན་པའི་ཕྱིར་ཁྱད་འཕགས་ཀྱི་གཤིས་རྒྱུད་རྒྱུན་བསྲིང་བྱ་
དགོས་སོ། །
དེ་འདྲའི་གོམས་སྲོལ་སྐུ་དྲག་དང་རྒྱལ་བློན་གྱི་ཁྲོད་དུ་གནས་པ་མ་ཟད།
འཇར་པན་རྒྱལ་ཡོངས་མི་དམངས་ཀྱི་ནང་དུའང་ཁྱབ་འདུག་སྟེ། ཚོང་ཞིང་
པ་ནས་གདོལ་བའི་བར་མི་དང་མི་ཕན་ཚུན་འགྲོ་འོང་འབྲེལ་གཏུགས་བགྱིད་
པའི་གནས་ཡིན་ན། དེའི་ཆེ་ཆུང་ལ་མ་ཐུག་པར་ཚང་མར་དེ་འདྲའི་གོམས་
སྲོལ་གནས་འདུག དེ་འདྲའི་གོམས་སྲོལ་ལ་རྣམ་འགྱུར་སྣ་ཚོགས་ཡོད་ཀྱང་
མདོར་ན། འཇར་པན་ལ་མཚོན་ན། གནའ་ནས་བཟུང་མི་དང་མིའི་འབྲེལ་
བར་དབང་བསྒྱུར་ནས་ད་ལྟའི་ཤེས་རིག་གི་ཚད་དུ་བསླེབས་པ་ནི་མཐར་ཐུག་ན་
དེ་འདྲའི་ཡུལ་སྲོལ་གོམས་གཤིས་ཀྱི་སྟོབས་ཤུགས་ལས་བྱུང་བ་ཡིན་ནོ། །
ཉེ་ལམ་རང་རེའི་རྒྱལ་ཁབ་དང་ཕྱིའི་རྒྱལ་ཁབ་ཀྱི་བར་ཕྱི་འབྲེལ་བྱུང་བས།
འཇར་པན་གྱི་ཤེས་རིག་དང་ཕྱི་རྒྱལ་གྱི་ཤེས་རིག་ཕན་ཚུན་བསྡུར་ན་མཐོང་བ་
མངོན་གྱུར་གྱི་བཟོ་རྩལ་གྱི་ཕྱོགས་ཕྱི་རྒྱལ་ལ་བལྟས་ན་རྗེས་སུ་ལུས་འདུག་པ་མ་
ཟད། མི་དམངས་ཀྱི་བསམ་པའི་རྣམ་འགྱུར་ཡང་མི་འདྲ་སྟེ། ནུབ་གླིང་གི་
རྒྱལ་ཁབ་རྣམས་ཀྱི་མི་དམངས་ཀྱི་བློ་གྲོས་ཀྱི་ཤུགས་རྒྱས་ཤིང་རང་བཙན་རང་
བདག་གི་བསམ་བློའི་སྙིང་སྟོབས་ལྡན་ལ། མི་དང་མིའི་འབྲེལ་བ་འདྲ་མཉམ་
དང་། བྱ་བ་ཞིག་བསྒྲུབ་ན་གོ་རིམ་དང་ལྡན་པ། ཆེ་བ་རྒྱལ་ཁབ་ཀྱི་དཔལ་
འབྱོར་ནས་ཆུང་བ་རང་ཉིད་ཀྱི་འཚོ་བའི་ད་སྔའི་གནས་ཚུལ་གྱི་སྟེང་ནས་བཤད་
ན། རང་རེའི་འཇར་པན་གྱིས་ཇི་ལྟར་བྱས་ཀྱང་སྟག་མཆོང་སར་ཝའི་རྗེས་སུ་
སོང་འདུག་པས་དོ་ཟླ་དཀའ་བའི་གནས་སུ་བསླེབས། སྤྱི་བབ་ཙམ་གྱི་ཕྱོགས་
ནས་བཤད་ན། ད་ལྟའི་དུས་ལ་ཐོན་ཚེ་མི་རྣམས་ད་གཟོད་རྟོགས་པ་སད་དེ་
མཐའ་གཅིག་ཏུ་ནུབ་གླིང་གི་རྒྱལ་ཁབ་རྣམས་ཀྱི་ཤེས་རིག་དང་འཇར་པན་རྗེས་
སུ་ལུས་པའི་ཚུལ་ཁས་ལེན་པར་གྱུར།
དེ་བས་ན། རྒྱལ་ནང་གི་ཤེས་ལྡན་དག་གིས་འཇར་པན་ལ་ཤེས་རིག་གི་
དཔལ་དང་མི་ལྡན་པའི་རྒྱུ་མཚན་བརྟག་དཔྱད་བྱས་ཏེ། ཐོག་མར་གོམས་
སྲོལ་རྙིང་བའི་སྐྱོན་དུ་འདོད་ཅིང༌། དེ་འཕྲལ་སྲོལ་རྙིང་འདོར་བའི་ཕྱིར་དུ་
བཅོས་བསྒྱུར་ལག་ཏུ་བསྟར་བ་རེད། རྒྱལ་དོར་རྫོང་འཛུགས་ཀྱི་དབུ་བཟུང་
བ་ནས་རུལ་སུངས་སུ་གྱུར་པའི་རིགས་ཐམས་ཅད་ཡལ་བར་དོར་ཞིང་།
ཁམས་རྒྱལ་དག་གི་གོ་གནས་རྗེ་རིགས་སུ་ཕབ་པ་དང༌། དམག་མིའི་གོ་གནས་
མི་སེར་དུ་ཕབ་སྟེ་འཇོན་ཐང་ཅན་བཀོལ་སྤྱོད་བྱས། སྐབས་འདིར་མཐོན་པོ་
དཀྱུས་མ་དང་། དཀྱུས་མ་མཐོན་པོར་འགྱུར་བའི་སྐབས་དང་། ཚེ་རབས་
མང་པོར་བསོགས་པའི་ནོར་རྫས་ལ་དབང་བྱེད་མཁན་དག་མ་རྩ་དང་བཅས་པ་
སྐད་ཅིག་ལ་ཉམས། ལག་ན་སྐར་གང་མེད་པའི་རྒྱན་པོའང་སྲིད་གཞུང་གིས་
མཁོ་སྤྲོད་བྱེད་ཡུལ་གྱི་ཚོང་བ་དང་དགོན་པ་ནི་མུ་སྟེགས་ལྷ་ཁང་དུ་བསྒྱུར་བ་
སོགས་བྱུང་སྟབས། འབྱོར་ཕྱུག་མིང་ཐོབ་སོགས་ནི་རང་གི་འཇོན་ཐང་ལ་
ཐུག་པའི་དུས་བྱུང་། རྒྱལ་ཁབ་བཙུགས་པ་ནས་འཇར་པན་གྱི་མིའི་སེམས་སུ་
འཇགས་པར་བྱས་པའི་དྲིན་གཟོ། ཁྱིམ་རྒྱུད། མིང་ཐོབ་དང་ཧེ་བག་སོགས་
ཁད་ཀྱིས་ཡལ་བར་གྱུར་ཏེ། གཙོ་བོ་རང་ཉིད་ཀྱི་ནུས་ཤུགས་ལ་བལྟ་བར་བྱེད།
དེ་འདྲའི་གནས་ཚུལ་ནི་ཤེས་རིག་གི་དཔལ་ཡོན་ཉིན་བཞིན་གོང་དུ་འཕེལ་བ་
སོགས་ཀྱི་ཚིག་གིས་མཚོན་རུང་ངོ་། །
དེ་འདྲའི་ཁེ་གྲགས་རང་དབང་དང་ཤེས་རིག་ཉིན་བཞིན་གོང་དུ་འཕེལ་
བའི་གནས་ཚུལ་གྱིས་ཤེས་ལྡན་དག་གི་རེ་བ་མཐའ་གཅིག་ཏུ་མངོན་དུ་གྱུར་ཏམ།
ཀུན་གྱིས་དེ་འདྲའི་ཤེས་རིག་ཉིན་བཞིན་གོང་དུ་འཕེལ་བའི་ཚུལ་གྱིས་ནི་ངོ་མས
ཉིན་བཞིན་གོང་དུ་འཕེལ་བ་དང་མཉམ་དུ་བསྙེག་བྱ་གཞན་མེད་དམ་ཞེ་ན་དེ་
ནི་གཏན་ནས་མ་ཡིན་ཏེ། ཤེས་ལྡན་དག་ནི་མིག་སྔར་གྱི་ཤེས་རིག་གིས་ཡིད་
ཚིམ་མི་ནུས་ཏེ། རྒྱུ་མཚན་གང་ཟེར་ན། ད་ལྟའི་གནས་ཚུལ་གཞིར་བྱས་
ནས་དེས་འཇར་པན་མི་དམངས་ཀྱི་བསམ་བློར་ཤུགས་རྐྱེན་ཐེབས་ཚུལ་ལ་་་
དཔྱད་ན། ཧ་ལམ་མི་རྣམས་ཀྱིས་ཡབ་མེས་དག་གིས་ཤུལ་དུ་བཞག་པའི་ཁུར་
ཆེན་ས་ལ་བཞག་ནས་ད་རུང་ཕྲག་པར་རྡོག་ཕྲེས་གསར་བ་མ་བཞེས་པའི་བར་
གསེང་ངལ་གསོ་བཞིན་པ་དང་འདྲའོ། །མདོར་ན་ད་ལྟ་གོང་འོག་མཆོག་དམན་
ཚང་མ་སྤྲོ་སྣང་གིས་ཁེངས་པའི་དུས་ཡིན་ཏེ། དབུལ་ཕོངས་ལས་གཞན་ཆོས་
གང་ཞིག་གིས་སྐྱོ་བ་བསྐྱེད་མི་ཐུབ་ཅིང་། གཡུལ་ལ་ཞུགས་ནས་འཆི་བ་བླུན་
པོ་ཡིན་ལ། དགྲ་ཤ་བླངས་པས་ཀྱང་མི་ཕན། དཔུང་ལ་ཆས་པ་ཉེན་ཁ་ཆེ་
ཞིང་།། ལྟོ་བ་གཤག་བཅོས་བྱས་ན་ཟུག་གཟེར་ཚད་མེད་ཀྱིས་མནར་ངེས།
སློབ་སྦྱོང་བྱས་ནའང་བཟང་། དཔོན་པོར་བཞུགས་ནའང་ལེགས་ཏེ་གང་་
ཡིན་ཐམས་ཅད་དངུལ་ལོར་གྱི་ཕྱིར་དུ་ཡིན་ལ། གལ་ཏེ་ལག་ལ་དངུལ་ལོར་
སོན་ཚེ་བྱ་བ་ཅི་ཞིག་ཡིན་ཀྱང་མ་ལས་ན་ཆོག་པར་གྱུར་པས། ངོ་མས་དངུལ་
ལོར་གྱི་ནུས་པར་གནམ་འོག་ཏུ་འགྲན་ཟླ་མེད་པའི་སྤྱི་ཚོགས་སུ་སོང་སྟབས།
མིའི་ཀུན་སྤྱོད་ནི་ཕལ་ཆེར་གསེར་དངུལ་གྱིས་གཏན་ལ་ཕབ་འདུག ་དེ་་་་་
འདྲའི་གནས་ཚུལ་དང་སྔོན་དུས་དཀའ་ངལ་འུ་ཐུག་གི་དུས་སྐབས་དང་བསྡུར་
ཚེ། ཅིའི་ཕྱིར་མི་སྐྱིད་ཟེར་རུང་ངམ། རྒྱུ་མཚན་དེ་བས་ན་ད་ལྟའི་མི་་་་
དམངས་རྣམས་ཀྱིས་རྡོག་ཕྲེས་བསྐྱུར་ནས་ངལ་གསོ་གནང་བཞིན་པ་རེད་ཅེས་
བཤད་པ་ཡིན་ནོ། །
འོན་ཏེ་མིའི་ངལ་རྩོལ་ཞེས་པ་ནི་བསྒྲུབ་བྱ་ཅི་ཡང་མེད་པར་ལྟོས་ཏེ་བཤད་
པ་ཡིན་ལ། གལ་ཏེ་བྱ་བ་སྒྲུབ་ཚར་བའམ་བསྒྲུབ་རྒྱུ་མེད་ན་ངལ་གསོ་བྱས་
ཀྱང་འགྲིག་མོད། ང་ཚོའི་རྒྱལ་ཁབ་ཀྱི་ད་ལྟའི་གནས་ཚུལ་ལ་བལྟས་ན། བྱ་
བ་བསྒྲུབ་རྒྱུ་མེད་པ་ཞིག་གཏན་ནས་མ་ཡིན་པ་མ་ཟད། སྔོན་ལ་བལྟས་ན་བྱ་
བ་དཀའ་ཚེགས་ཅན་མང་ངོ་། །ཤེས་ལྡན་དག་གིས་དེར་ཉམས་སྣང་མ་བགྱིས་
པ་ག་ལ་ཡིན་ཏེ། ཁོ་ཚོས་ད་རུང་ངལ་གསོ་བྱེད་ཚད་མིན་པ་གསལ་བོར་་
རྟོགས་འདུག་པས། གང་ནུས་ཀྱིས་མི་རྣམས་བསླབ་བསྐུལ་སྣེ་འཁྲིད་ཀྱིས་
འབད་པའི་ལམ་དུ་མྱུར་ཞུགས་བྱེད་དུ་བཅུག དེ་ནས་བཟུང་མཁས་པ་ཚོས་
སློབ་གྲྭ་ཚུགས་ནས་མི་དམངས་ལ་སློབ་གསོ་བྱེད་པའི་དབུ་བཟུང་། ལོ་ཙཱ་བ་
ཚོས་གཞུང་བསྒྱུར་འགྲེམ་སྤེལ་དང༌། སྲིད་གཞུང་དང་མི་དམངས་ཀྱིས་ཀྱང་
ནུས་པ་གང་ཡོད་ཀྱིས་རྩོམ་རིག་གི་སྒྱུ་རྩལ་སྤུས་བཟང་བརྩོན་ལེན་བགྱིས་ནའང་།
མི་དམངས་ཀྱི་སྤྱོད་སྟངས་སྟེང་ད་རུང་ཕན་ནུས་མངོན་གསལ་ཞིག་ཐོན་མི་་
འདུག རིག་གཞུང་ལས་རིགས་ལ་ཞུགས་པའི་མི་རྣམས་རང་ཉིད་ཀྱི་གཞུང་
རྩོམ་སོགས་ལ་འབད་འབུངས་བྱེད་མི་འདོད་པ་མིན་ཡང་། བསམ་བློའི་སྟེང་
ཕལ་ཆེར་རང་གི་ལས་དོན་གྱི་ཆེད་རང་སྲོག་བློས་གཏོང་བའི་གོ་རྟོགས་སད་མེད་
པས། དུས་རྒྱུན་བྱ་བར་དོ་སྣང་མི་བྱེད་པར་ཁོམ་ནས་རང་འདོད་དུ་འདུག་
པའང་མི་ཉུང་ངོ་། །
མི་ལ་ལས་དེ་མཐོང་སྟེ་དེང་རབས་ཀྱི་མི་ནི་ཁ་ཡང་སྤྱོད་ཡང་ཞིག་ཡིན་
པར་འདོད་ཅིང་། དེ་ལྟར་ཡིན་པ་གནའ་སྲོལ་བརྗེད་པ་ཞེས་པའི་སྟེང་དུ་སྐྱོན་
འགེལ་བྱས་ཏེ་ཡང་བསྐྱར་ཁེ་གྲགས་མིང་ཐོབ་དར་སྤེལ་སྒོས་གནའ་ལུགས་སླར་
གསོ་བགྱིད་འདོད་པ་རེད། དེའི་ཕྱིར་ཁོ་ཚོས་འདིའི་ཕྱོགས་ལ་ཞིབ་འཇུག་
ཀྱིས་གནའ་བོའི་ལྷ་སྨྲ་དུས་སྐབས་ལ་སྒྲུབ་བྱེད་འཚོལ་ཞིང༌། ། རྒྱལ་ཁབ་ཀྱི་
ལམ་ལུགས་སྨྲ་བ་དར་སྤེལ་བཏང་ཞིང་དེར་བརྟེན་ནས་མི་སེམས་སྐྱོབ་འདོད་པ་
རེད་ལ། དེ་ནི་རྒྱལ་རིག་གྲུབ་མཐའ་སྨྲ་བ་ཞེས་བྱ་བར་འབོད་པ་ཡིན་ནོ། །
རྒྱལ་རིག་གྲུབ་མཐའ་སྨྲ་བའི་རིག་གཞུང་ལ་གཏན་ནས་གནས་ལུགས་མེད་པ་
ཞིག་མིན་ལ། གོང་མའི་རྒྱལ་ཁབ་ཏུ་གོང་མ་བཀུར་ཞིང་སྲིད་དོན་གྱི་དབང་ཆ་
གོང་མར་སྤྲོད་པ་བཤད་མ་དགོས་ཤིང་། ཆབ་སྲིད་ཀྱི་སྟེང་གི་གནད་འགག་
ཅིག་ཀྱང་རེད། རྒྱུ་མཚན་དེར་བརྟེན་རྒྱལ་བོ་གོང་བཀུར་གྱི་བཤད་ཚུལ་ལབ་
གླེང་མི་མཐུན་པ་གང་ཡང་མེད་དོ། །ཡིན་ནའང་གོང་མའི་རིག་གཞུང་སྨྲ་བའི་
གྲུབ་མཐའ་ནི་གོང་མ་བཀུར་བའི་གནད་དོན་གྱི་ཕྱོགས་སུ་ཆབ་སྲིད་ཀྱི་ཐོབ་ཤོར་
ལ་སྔར་བས་གཏིང་ཟབ་ཏུ་དཔྱད་འཇུག་མ་བྱས་པར་མི་དམངས་ཀྱི་གནའ་བོའི་
བསམ་གཞིགས་ཀྱི་བརྩེ་དུང་ལ་གཏུགས་ཤིང་། དེ་བས་ནོར་འཁྲུལ་ཆེ་བ་ནི་ཁོ་
ཚོས་ཐ་ན་གོང་མས་གོ་ས་སྟོང་བ་བཟུང་བར་ངོ་རྒོལ་མི་བགྱིད་པས། དེ་ནི་
སྟོང་བཀུར་དངོས་བརྗེད་ཀྱི་སྐྱོན་ཅིག་ཡིན་པ་དང་། སྤྱིར་མིའི་སེམས་འཁོར་
ཕྱོགས་དང་གནས་ཚུལ་གྱི་འཕེལ་ཕྱོགས་ནི་བསྒྱུར་དཀའ་སྟབས། མིའི་ཡིད་
འགྱུར་ལ་བརྟེན་ནས་གོང་མ་བཀུར་བའི་སློང་ཕྱོགས་མངོན་དུ་འགྱུར་དགོས་ན།
ཐོག་མར་ངེས་པར་དུ་མིའི་བརྩེ་ཞེན་བསྒྱུར་ཏེ་མི་རྣམས་རྙིང་དོར་གསར་ཞུགས་
བྱེད་དུ་འཇུག་དགོས། འོན་ཏེ་རང་རེའི་མི་དམངས་ཀྱིས་ལོ་ངོ་བརྒྱ་ཕྲག་་
འགའི་རིང་གནམ་བསྐོས་སྲས་ཡོད་པ་མི་ཤེས། དེར་བརྟེན་ཆབ་སྲིད་ཀྱི་ལམ་
ལུགས་ཕྱོགས་སུ་གསར་བཅོས་ལས་འགུལ་ལ་བརྟེན་ནས་ལོ་ངོ་བརྒྱ་ཕྲག་འགའི་
སྔོན་གྱི་གནའ་བོའི་ལམ་ལུགས་སླར་གསོ་བྱས་ནའང་། གོང་མ་དང་མི་་
དམངས་ཀྱི་བར་སྔར་བཞིན་བརྩེ་དུང་ཟབ་མོ་མེད་དེ། རྒྱལ་འབངས་ཀྱི་་་
འབྲེལ་བ་ནི་ཆབ་སྲིད་ཀྱི་འབྲེལ་བ་ཙམ་དུ་ཟད། གལ་སྲིད་བརྩེ་དུང་གི་ཐག་
ཉེ་རིང་བཤད་ན། །ད་ལྟའི་མི་དམངས་ནི་ཁཱ་མཱ་ཁོའི་ལཱའི་དུས་རབས་ནས་་
བཟུང་བཀས་བཀོད་རྒྱུད་འཛིན་མངའ་བདག་གི་དབང་བསྒྱུར་མྱོང་བས།
གོང་མར་བལྟས་ན་བཀས་བཀོད་རྒྱུད་འཛིན་གྱི་སྔར་འདས་མངའ་བདག་་་་
རྣམས་ལ་དད་པ་ཆེ། གནམ་འོག་ན་གོང་མ་གཅིག་ལས་མེད་པའི་རིག་གཞུང་
འཛུགས་ཐུབ་ནའང་། དོན་དངོས་ཀྱི་སྟེང་ནས་བལྟས་ན་ངེས་པར་སྤེལ་མི་
ནུས་པ་ཤེས། ད་ལྟའི་གནས་ཚུལ་གྱི་བབ་ལ་བལྟས་ན་མི་དམངས་ཀྱིས་རིམ་
བཞིན་ཧ་ལམ་དེ་སྔའི་འབྲེལ་བ་བརྗེད་ཅིང་བཀས་བཀོད་རྒྱུད་འཛིན་གྱི་མངའ་
བདག་ཀྱང་མི་དྲན། །ཡིན་ནའང་རྒྱལ་རྒྱུད་བཀུར་བའི་བརྩེ་དུང་སླར་གསོ་
བྱེད་འདོད་པ་ནི་དེ་ངོ་མར་རྒྱལ་རྒྱུད་ཀྱི་དང་ཞེན་སེམས་འཁོར་བ་མཁན་དུ་
འགྱུར་བའི་ཕྱིར་ཡིན་མོད། དེང་རབས་མི་དམངས་ཀྱི་བསམ་བློའི་གནས་
ཚུལ་དང་ཤེས་རིག་གི་གནས་ཚུལ་འོག་དེ་འདྲ་ཡོང་རྒྱུ་ཤིན་ཏུ་དཀའ་བའམ་ཡང་
ན་མི་སྲིད་དོ། །མི་ལ་ལས་རྒྱལ་ལུགས་གསར་བཅོས་ནི་མི་དམངས་རྣམས་་་་
གནའ་དྲན་གྱི་བརྩེ་དུང་གཏིང་ཟབ་པར་གཞི་བྱས་པ་ཡིན་ལ། དེའི་རྒྱུ་མཚན་
ཡང་མི་རྣམས་པ་ཁོའུ་ཧོའུའི་ལོག་སྤྱོད་ལ་སྔར་ནས་སུན་ཤིང་རྒྱལ་རྒྱུད་ལ་ཡིད་
སྨོན་སྐྱེ་བའི་དབང་གིས་རེད། ཅེས་བཤད་སྲིད་མོད། དེ་ནི་དོན་དངོས་ལ་
བརྟག་དཔྱད་མ་ཞུགས་པའི་བཤད་ཚུལ་ཞིག་སྟེ། ངོ་མས་བཤད་ཚུལ་འདི་
འདྲ་ལྟར་མི་སེམས་རྙིང་བར་ཞེན་པ་ཡིན་ན། མི་དམངས་ངེས་པར་ལོ་ངོ་བརྒྱ་
ཕྲག་འགའ་ཤས་འགོར་བའི་པ་ཁོའུ་ཧོའུའི་བཙན་ཧམ་གྱི་ཆབ་སྲིད་ལའང་་་
དགའ་མོས་བྱེད་དགོས་པ་ཡིན་ནོ། །གལ་ཏེ་མིའི་ཡིད་འགྱུར་ནི་རྙིང་བ་བརྗེད་
ཀྱང་གསར་བར་མོས་པ་ཡིན་ཟེར་ན། རྒྱལ་བོའི་ཆབ་སྲིད་ནི་བཙན་ཧམ་གྱི་
ཆབ་སྲིད་ལས་སྔ་བས་ཆེས་རྙིང་བར་བརྩི་རུང་ལ། གལ་སྲིད་རྒྱལ་བཙན་་
གཉིས་ལས་གང་སྔོན་དུ་བརྗེད་དགོས་ཤེ་ན་དེ་ནི་ཆེས་རྙིང་བའི་རྒྱལ་བོའི་ཆབ་
སྲིད་བརྗེད་དགོས་པ་སྨོས་མ་དགོས། ཡང་ན་མི་ལ་ལས་མི་སེམས་རྒྱལ་རྒྱུད་ལ་
འཁོར་བ་ནི་ལོ་རྒྱུས་ཀྱི་གསར་རྙིང་ལ་ཐུག་མེད། དེ་ནི་དྲང་བདེན་དང་མིང་
ཐོབ་ལ་ཐུག་པ་རེད་ཟེར་སྲིད། དེ་ལྟར་ན་དྲང་བདེན་དང་མིང་ཐོབ་ནི་གཞོམ་
གཞིག་བྲལ་བའི་བདེན་དོན་དུ་འདོད་འདུག གལ་ཏེ་གཞོམ་གཞིག་བྲལ་བའི་
བདེན་དོན་ཡིན་ན་འགྲོ་བ་མིའི་རིགས་སྐད་ཅིག་ཙམ་ལའང་འབྲལ་མི་རུང་།
འོན་ཏེ་ཁཱ་མཱ་ཁོའི་ལཱའི་དུས་རབས་ནས་བཟུང་མི་དམངས་ཀྱིས་རྒྱལ་རྒྱུད་ཡོད་པ་
མ་ཤེས་པར་ལོ་ངོ་བདུན་བརྒྱར་ཉེ་འདུག འདིའི་ལོ་ངོ་བདུན་བརྒྱ་ནི་མཐར་
གཏུགས་ན་ཇི་འདྲའི་དུས་རབས་ཤིག་ཡིན་ཞེ་ན། གལ་ཏེ་འདིའི་བཤད་ཚུལ་
ལྟར་ན། ལོ་ངོ་བདུན་བརྒྱ་བོ་འདིའི་རིང་མི་དམངས་མཐའ་གཅིག་ཏུ་མགོ་
རྨོངས་ཤིང་དྲང་བདེན་མིང་ཐོབ་དྲུངས་ནས་མེད་པའི་མུན་ནག་གི་དུས་སྐབས་
སུ་གྱུར། ཡིན་ནའང་། མིའི་བྱ་བའི་དར་རྒྱུད་ནི་ལོ་གཅིག་གམ་ལོ་འགའི་
བརྒྱུད་རིམ་གཞི་བྱས་ནས་ཐག་གཅོད་མི་རུང་། འོན་ཏེ་གལ་སྲིད་མི་རྣམས་
རྨོངས་པའི་གཉིད་ལ་ཡལ་ཞིང་ཁ་ཕྱོགས་ནོར་བ་གསལ་བོར་མཐོང་ན། ལོ་ངོ་
བདུན་བརྒྱ་ཙམ་གྱི་ཡུན་ལ་བཟོད་སྒོམ་བྱེད་དགོས་དོན་ཅི་ཡིན་ནམ། དེ་་
བཞིན་དོན་དངོས་ཀྱི་སྟེང་ནས་ཀྱང་ར་སྤྲོད་བྱུང་བར་བལྟས་ན། ལོ་ངོ་བདུན་
བརྒྱ་འདིའི་རིང་མཐའ་གཅིག་ཏུ་ཟིང་བསླང་གི་དུས་ཀྱང་མ་ཡིན་ཞིང་། གལ་
ཏེ་དེང་རབས་ཤེས་རིག་གི་འབྱུང་ཁུངས་འཚོལ་བའི་དབང་དུ་བཏང་ཡང་བཅུ་
ཆ་ལས་བདུན་བརྒྱད་ཙམ་ནི་དུས་རབས་འདིའི་ནང་དར་རྒྱས་བྱུང་བ་ཡིན་་
ནོ། །
གོང་གླེང་གནས་ཚུལ་ལ་གཞིགས་ན་རྒྱལ་ལུགས་གསར་བཅོས་བྱེད་དགོས་
པའི་རྒྱུ་མཚན་མི་དམངས་བཙན་སྤྱོད་ཀྱི་པ་ཁོའི་ཧོའུར་སུན་སྣང་སྐྱེ་བས་མིན་ལ་
གསར་དོར་རྙིང་མོས་ཀྱིས་ཀྱང་མ་ཡིན་པར་མ་ཟད། གློ་བུར་ལོ་ངོ་བརྒྱ་སྟོང་
མང་པོའི་རིང་གི་དྲང་བདེན་མིང་ཐོབ་བརྗེད་པ་དྲན་ཙམ་གྱིས་ཀྱང་མ་ཡིན་
ཞིང་། དེ་ནི་གནས་བབ་དེ་དུས་མི་དམངས་རྣམས་ཀྱིས་པ་ཁོའི་ཧོའུའི་ཆབ་
སྲིད་བསྒྱུར་འདུན་ཆེ་བར་བརྟེན་ནས་རྒྱལ་ལུགས་གསར་བཅོས་ལ་སྐུལ་མ་་་
ཐེབས་པ་མིན་ནོ། །གསར་བཅོས་ཀྱི་ལས་དོན་འགྲུབ་ན་གནམ་འོག་གི་སྲིད་ཀྱི་
དབང་ཆ་རྒྱལ་བོར་སླར་ཡང་འདུ་ཞིང་། འཇར་པན་གྱི་རྒྱལ་འབངས་ཤིག་གི་
དབང་དུ་བཏང་ན་ངེས་པས་རྒྱལ་རྒྱུད་བརྩི་བཀུར་བྱེད་དགོས་པ་ནི་འོས་འགན་
ཡིན་མོད། འོན་ཏེ་མི་དམངས་དང་རྒྱལ་བོའི་བར་ཆབ་སྲིད་ཀྱི་འབྲེལ་བ་ཁོ་ན་
ཙམ་དུ་ཟད་དེ། བརྩེ་དུང་གི་ཕྱོགས་སྐད་ཅིག་ཙམ་གྱི་ཡུན་ལ་འཛུགས་མི་ཐུབ་
ལ། གལ་ཏེ་བཙན་འཛུགས་བྱས་ན་འཛུགས་མི་ཐུབ་པ་མ་ཟད་དེ་ལས་ལྡོག་སྟེ་
སྤྱི་ཚོགས་སྟེང་སྐྱེས་བུ་དམ་པར་བཅོས་པ་སྔར་བས་མང་པོ་འབྱུང་ངེས་པར་བརྩེ་
དུང་དེ་བས་ཀྱང་ཇེ་ཞེན་དུ་འགྱུར་བར་བརྟེན། གོང་མའི་རིག་གཞུང་སྨྲ་བ་
ཚོའི་རྒྱལ་ཁབ་ལམ་ལུགས་སྨྲ་བའི་ལྟ་བས་ད་ལྟ་མི་སེམས་འགུག་མི་ནུས་ཤིང་།
མི་དམངས་ཀྱི་སྤྱོད་པ་ཇེ་ཡག་ཏུ་གཏོང་ཡང་མི་ཐུབ་བོ། །
ད་རུང་མཁས་པ་ཁ་ཅིག་ད་ལྟ་མི་སེམས་བརྩེ་མེད་དུ་གྱུར་པར་སེམས་ཁྲལ་
བྱེད་པ་མ་ཟད་རྒྱལ་ལུགས་སྨྲ་བས་ཀྱང་ཕན་ནུས་འདོན་མི་ཐུབ་པ་ཤེས་སྟབས།
མིའི་རྣམ་ཤེས་ཀྱི་སྟེང་ནས་ཐབས་བཀོད་བྱེད་འདོད་དེ། ཡེ་ཤུའི་ཆོས་ལུགས་
སྐུལ་སྤེལ་གྱིས་མི་སེམས་བསྲང་ཞིང་མང་ཚོགས་ཀྱི་བསམ་པ་གཅིག་གྱུར་བྱས་ཏེ།
འགྲོ་བ་མིའི་རིགས་ངེས་པར་ཕྱོགས་པར་བྱེད་པའི་དམིགས་འབེན་ཆེན་པོ་་་
གཏན་ལ་ཕབ། དེ་འདྲའི་བཤད་ཚུལ་ནི་འཚབ་འཚུབ་བབ་ཅོལ་གྱི་བསམ་
སྟངས་ལས་བྱུང་བ་གཏན་ནས་མིན་ཏེ། དེའི་དོན་དངོས་ཕལ་ཆེར་མཁས་པ་
དག་གིས་ད་ལྟའི་མི་དམངས་ནི་མི་བརྒྱ་ལ་མི་བརྒྱའི་བགྲོད་ལམ་མི་གཅིག་པ་
མཆིས་པར་འདོད་དེ། ཆབ་སྲིད་ཀྱི་སྟེང་རིག་གཞུང་ངེས་ཅན་ཞིག་མེད་པ་མ་
ཟད་ཆོས་ལུགས་ཀྱི་སྟེང་དུའང་གང་ལ་དད་པ་བྱེད་དགོས་མི་ཤེས། ཐ་ན་ད་
རུང་ཆོས་ལུགས་མེད་པའི་ཕྱོགས་འཛིན་མཁན་ཡང་ཡོད་དོ། །རིགས་དེ་འདྲ་
མང་ཡང་དེ་ལས་ཆེས་གལ་ཆེ་བ་རྣམ་ཤེས་ལ་ད་རུང་ལོག་ས་མི་ཆུད་ན།
གཞན་དོན་ལ་ཉམས་སྣང་བྱེད་པའི་ལོང་ག་ལ་མཆིས། དེ་འདྲའི་ལྷ་ཆོས་ལ་
རྨོངས་ཤིང་། མི་ཆོས་ཀྱང་མི་ཤེས་ལ། ཕ་བུ་མེད་ཅིང་ཁྱོ་ཤུག་ཀྱང་མེད་པས་
མངོན་སུམ་དུ་གྱུར་པའི་འཇིག་རྟེན་མི་ཡུལ་གྱི་དམྱལ་གནས་དང་ཆེས་མཚུངས།
དེའི་ཕྱིར་སེམས་ཁལ་དག་གིས་ངེས་པར་ཐབས་གང་ཡོད་ཀྱིས་སྐྱོབ་པར་བྱེད་
དགོས། མི་དེ་དག་ཕྱོགས་གཞན་ཞིག་ནས་བལྟས་ན། ད་རུང་ཆོས་ལུགས་
ཀྱིས་མི་སེམས་གཅིག་ཏུ་སྐྱོང་ནུས་ཚེ། མང་ཚོགས་ཀྱི་བསམ་བློའང་བདེ་ལ་
འགོད་ཐུབ། དེ་ནས་སྔར་བས་ཆབ་སྲིད་ཀྱི་སྟེང་དུ་རྒྱ་བསྐྱེད་ན། རྒྱལ་ཁབ་
རང་བཙན་གྱི་རྨང་གཞིར་འགྱུར་སྲིད། རྒྱུ་མཚན་དེ་བས་ན་འདི་ནི་འཚབ་
འཚུབ་བབ་ཅོལ་གྱི་བཤད་ཡམས་ཞིག་ཏུ་དྲུངས་ནས་འདོད་མི་ནུས། གལ་
སྲིད་ངོ་མས་ལམ་འདིས་དེང་རབས་ཀྱི་མི་དམངས་འདུལ་ནུས་ཤིང་། དེར་
བརྟེན་ནས་མི་སེམས་བསྲིངས་ཏེ་སྤྱོད་ལེགས་ཀྱི་སྒོར་ཞུགས་པས་ལྷ་ཆོས་ཀྱི་ཡང་
རྩེར་སོན་མ་ཐུབ་ཀྱང་། དེའི་ཕ་བུ་དང་ཁྱོ་ཤུག་གི་མི་ཆོས་གསལ་འབེབས་སུ་
སོང་སྟབས། དེའི་དྲིན་གཟོ་ལུས་སྲུང་གི་བག་ཡོད་ཀུན་སྤྱོད་ལ་སྐུལ་མ་གཏོང་
ཞིང་། ཕྲུ་གུར་སློབ་གསོ་བྱེད་པའི་འོས་འགན་རྒྱུས་ལོན་དང༌། འདོད་ཡོན་
ལ་བག་མེད་དུ་སྤྱོད་པ་ནི་བྱ་བ་ངན་པ་ཡིན་པ་སོགས་ངོས་ཟིན་ཐོབ་པས། སྤྱི་
ཚོགས་ཤེས་རིག་ཀུན་ལ་ཕན་ནུས་རྒྱ་ཆེན་པོ་ཐོན་པའང་བཤད་མ་དགོས།
ཡིན་ནའང་ད་ལྟའི་ང་ཚོའི་རྒྱལ་ཁབ་ཀྱི་གནས་ཚུལ་ལ་གཞིགས་ན། དེ་འདྲ་
བཤད་ཚུལ་ལ་ཁོ་བོ་མཐའ་གཅིག་ཏུ་མཐུན་པ་མ་ཡིན་ཏེ། རྒྱུ་མཚན་གང་ཡིན་
ཟེར་ན། མཁས་པ་དེ་ཚོས་ཡེ་ཤུའི་ཆོས་ལུགས་ཆབ་སྲིད་ཀྱི་སྟེང་དུ་རྒྱ་བསྐྱེད་
དེ། དེས་རྒྱལ་ཁབ་རང་བཙན་གྱི་རྨང་གཞི་བྱེད་འདོད་ཀྱིན་འདུག འདིའི་
ཕྱོགས་ལ་ཁོ་བོ་བབ་ཅོལ་གྱིས་ཡིད་མཐུན་འབྱུང་མི་སྲིད་དོ། །
ཡེ་ཤུའི་ཆོས་ལུགས་ཀྱིས་ནི་སྤྱིར་སྐྱེ་བ་ཕྱི་མའི་གཏན་གནས་དམིགས་ཡུལ་
དུ་བྱེད་ཅིང་། སྤྲོ་སྐྱིད་དགའ་བདེ་དང་སྡུག་བསྔལ་བྱུང་ཆགས་གང་ཡིན་ཀྱང་
ཚང་མ་གཏན་གནས་ལ་ལྟོས་ལ། འབྱུང་འགྱུར་གྱི་ཉེས་ཆད་ནི་ད་ལྟའི་ཉེས་
ཚད་ལ་བལྟས་ན་འཇིགས་སུ་རུང་བ་དང་། ཕྱི་མའི་འདྲི་གཅོད་ནི་སྐྱེ་བ་་་
འདིའི་འདྲི་གཅོད་ལས་ཀྱང་ད་རུང་གཙིགས་ཆེ། དེའི་རིག་གཞུང་ནི་ད་ལྟའི་
འཇིག་རྟེན་དང་འབྱུང་འགྱུར་གྱི་འཇིག་རྟེན་ཐད་དེ་ཁ་འཕྲལ་བའི་རྨང་གཞིའི་
སྟེང་བཙུགས་པ་ཡིན་པས། དེའི་སྒྲུབ་བྱེད་བཏོན་པའང་རྒྱ་ཤིན་ཏུ་ཆེ་སྟབས་
གཞན་དང་གཏན་ནས་མི་འདྲ། དེའི་འདྲ་མཚུངས་སུ་ལྟ་བ་དང་མི་ཀུན་སྤུན་
ཟླར་ལྟ་བའི་བཞེད་པའང་སའི་དཀྱིལ་འཁོར་འདིའི་སྟེང་ཁྱིམ་གཅིག་པ་དང་།
དཀྱིལ་འཁོར་འདིའི་སྟེང་གི་མི་ཐམས་ཅད་སྤུན་ཟླ་ལྟར་བྱས་ཏེ། ཕན་ཚུན་གྱི་
མཛའ་བརྩེ་ལ་ཉེ་རིང་གི་ཧེ་བག་མེད་དགོས་པའི་དོན་རེད། གལ་ཏེ་མི་ཀུན་
ཁྱིམ་གཅིག་དང་འདྲ་ན་ཅིའི་ཕྱིར་ཁྱིམ་གཅིག་གི་ནང་མཚམས་འབྱེད་བར་་་
གཅོད་བྱེད་དགོས་སམ། ཡིན་ནའང་ད་ལྟའི་སའི་དཀྱིལ་འཁོར་འདིས་ཁོངས
མང་པོར་བཅད་དེ་སོ་སོས་རྒྱལ་མཚམས་ཕྱེ་ཞིང་། མི་དམངས་ཀྱང་རང་ཉིད་
ཀྱི་ས་ཁོངས་སུ་ཚོགས་འབྲེལ་བྱས་ནས་རྒྱལ་འབངས་སུ་འབོད། དེ་ལྟར་རང་
ཉིད་ཀྱི་ཚོགས་པའི་ཁེ་ཕན་གྱི་ཕྱིར་དུ་སྲིད་གཞུང་ཚུགས་པ་དང་། ཐ་ན་དྲག་
ཆས་བཟུང་ནས་ས་ཁོངས་གཞན་གྱི་སྤུན་ཟླ་ཚོ་གསོད་གཅོད་དང་། ས་ཞིང་
འཕྲོག་ལེན། ཚོང་ལས་ཀྱི་ཁེ་ཕན་སོགས་རྩོད་འཕྲོག་བྱེད་པས། དེ་དག་ནི་
ཆོས་ལུགས་ཀྱི་བསྟན་བྱ་དང་གཏན་ནས་མི་མཐུན། ཉེས་བྱས་དེ་དག་ལ་
བལྟས་ན། གནས་སྐབས་ཤི་རྗེས་ཀྱི་འདྲི་གཅོད་ཇི་འདྲ་ཡིན་གླེང་བར་ད་ལྟ་
ཙམ་ལ་གཞིགས་ན་ལེགས་ཆ་མ་རྫོགས་པས། དེ་འདྲའི་མི་ནི་ངེས་པར་ཡེ་ཤུ་
དང་འགལ་བའི་མི་ཉེས་ཅན་ཡིན་འདུག་གོ།
ཡིན་ནའང་། ད་ལྟའི་འཛམ་གླིང་གི་གནས་ཚུལ་ལ་བལྟས་ན། ས་
ཁུལ་གང་ཡིན་ལ་རྒྱལ་ཁབ་མ་ཚུགས་པ་དང་། རྒྱལ་ཁབ་གང་ཡིན་ཀྱང་སྲིད་
གཞུང་མ་ཚུགས་པ་མེད་དེ། གལ་སྲིད་སྲིད་གཞུང་ནི་འབངས་མི་སྲུང་སྐྱོབ་ལ་
མཁས་པ་དང་། འབངས་མི་ཚོང་ལ་མཁས་པ། སྲིད་གཞུང་གཡུལ་ལ་་་་
མཁས་པས་མི་དམངས་ལ་ཁེ་ཕན་ཐོབ་ན། རྒྱལ་ཕྱུག་དམངས་དར་ཞེས་ཟེར།
དེ་ལྟར་ན་རྒྱལ་ཁབ་རང་ཉིད་ཀྱི་མིས་དེར་བརྟེན་ནས་སྤོབས་པ་སྐྱེད་པ་མ་ཟད།
ཕྱི་རྒྱལ་བས་ཀྱང་ཡིད་སྨོན་བྱེད་ཅིང་། ཕན་ཚུན་འགྲན་བཞིན་རྒྱལ་ཁབ་དེའི་
འབྱོར་སྟོབས་གཉིས་ལྡན་གྱི་ཐབས་ལམ་ལ་མིག་དཔེ་བྱེད་དོ། །དེ་ནི་ཇི་འདྲའི་
ཚུལ་ལུགས་ཤིག་ཡིན་ནམ་ཞེ་ན། དེ་ནི་སྤྱིར་ཆོས་ལུགས་ཀྱི་བསྟན་དོན་དང་
འགལ་ཡང་འཇིག་རྟེན་གནས་ཚུལ་གྱི་འཁོར་ཕྱོགས་སུ་གྱུར་པས་མི་བྱེད་ཐབས་
མེད་རེད། དེ་བས་ན་ད་ལྟའི་ཤེས་རིག་ལ་བལྟས་ན། འཛམ་གླིང་གི་རྒྱལ་
ཁབ་སོ་སོའི་བར་གྱི་འབྲེལ་བ་ནི་རྒྱལ་ཁབ་སོ་སོའི་མི་སྒེར་གྱི་འབྲེལ་བར་ཐུག་
འདུག་ནའང་ཕལ་ཆེར་ལེ་བར་སྟོང་ཕྲག་གིས་བར་དུ་ཆོད་ཀྱང་ངོ་འཕྲད་ཙམ་
གྱིས་གྲོགས་འདྲིས་རྙིང་བ་ལྟར་གྱུར་པའི་མཚན་གཞིའང་མཆིས། འོན་ཀྱང་
རྒྱལ་ཁབ་དང་རྒྱལ་ཁབ་ཀྱི་འབྲེལ་བ་ལ་རིགས་གཉིས་ལས་མེད་དེ། རིགས་
གཅིག་ནི་དུས་རྒྱུན་ཉོ་ཚོང་གིས་ཕན་ཚུན་ཁེ་སྤོགས་རྩོད་པ་དང༌། རིགས་ཅིག་
ཤོས་ནི་གཡུལ་གྱི་སྒོ་མོ་ཕྱེ་ཚེ་དྲག་ཆས་བསྣམས་ནས་ཕན་ཚུན་གསོད་རེས་བྱེད་
པ་ལས་མ་འདས་ཤིང་། དེ་ལས་ལྡོག་སྟེ་བཤད་ན། ད་ལྟའི་འཛམ་གླིང་ནི་ཉོ་
ཚོང་དང་གཡུལ་འཐབ་ཀྱི་འཇིག་རྟེན་རེད་ཟེར་ན་ཆོག ཡིན་ནའང་།
གཡུལ་འཐབ་ལ་རིགས་ཆེས་མང་སྟེ། དེའི་ནང་ན་ཧ་ལམ་འཐབ་འཁྲུག་ཞི་
ཆེད་ཀྱི་གཡུག་འཁྲུག་ཀྱང་ཡོད་ལ། ཉོ་ཚོང་ནི་སྤྱིར་འཛམ་གླིང་སྟེང་ཕན་ཚུན་
ཡོད་མེད་བརྗེ་རེས་བྱེད་པས་ཧ་ཅང་དྲང་གཞག་གི་བྱ་བ་ཞིག་ཡིན་སྟབས།
གཡུལ་འཐབ་དང་ཚོང་དོན་གང་ཡིན་ཀྱང་ངོ་བོའི་ཆ་ནས་ཐམས་ཅད་ལས་ངན་
པ་ཞིག་ཏུ་འདོད་མི་རུང་།
གལ་ཏེ་གོང་གླེང་ལྟར་ཆོས་ལུགས་ཀྱི་ཕྱོགས་ཁོ་ན་གཞི་བྱས་ནས་བཤད་ན།
ཉོ་ཚོང་དང་འཐབ་འཁྲུག་ནི་ཕལ་ཆེར་རྩིང་ལ་མ་རབས་ཀྱི་སྤྱོད་སྟངས་ཤིག་སྟེ།
འོན་ཀྱང་ད་ལྟའི་གནས་ཚུལ་སྤྱིར་གཞིགས་ན་དེ་ལྟ་བུ་ཞིག་མ་ཡིན། རྒྱུ་མཚན་
གང་ཟེར་ན། ཉོ་ཚོང་ནི་སྤྱིར་ཁེ་སྤོགས་རྩོད་ལེན་བྱེད་པ་ཞིག་ཡིན་ཀྱང་བཙན་
ཤུགས་ཙམ་ལ་བརྟེན་ནས་བསྒྲུབ་ནུས་པ་ཞིག་མ་ཡིན་ཏེ། དེ་ནི་བློ་རིག་ལ་
བརྟེན་པའི་ལས་ཤིག་ཡིན་པས་མི་རྣམས་ཀྱི་ཉོ་ཚོང་བཀག་སྡོམ་བཅད་རྒྱ་བྱེད་མི་
འོས་ལ། དེར་མ་ཟད་ཕྱི་འབྲེལ་ཚོང་དོན་གོང་དུ་སྤེལ་དགོས་ན་ངེས་པར་དུ་
རྒྱལ་ནང་གི་ཐོན་སྒོ་གསར་འབྱེད་བྱེད་དགོས་སྟབས། ཚོང་དོན་གྱི་དར་རྒྱས་
ཀྱིས་རྒྱལ་ནང་གི་མི་དམངས་ཀྱི་ཡོན་ཏན་དང་རྩོམ་རིག་ལག་རྩལ་གྱི་གོང་འཕེལ།
རྒྱལ་ཁབ་ཀྱི་སྟོབས་འབྱོར་ཡར་རྒྱས་བཅས་མཚོན་གྱིན་འདུག འཐབ་འཁྲུག་
ཀྱང་དེ་དང་འདྲ་སྟེ། གལ་སྲིད་འཐབ་འཁྲུག་ནི་མི་གསོད་ཁོ་ནའི་དབང་དུ་
བཏང་ན་ཞེ་སྡང་བའི་གནས་ཤིག་ཡིན་མོད་ཀྱང་། གལ་ཏེ་མི་ལ་ལས་ད་ལྟ་
དྲང་བདེན་མིན་པའི་དམག་འཁྲུག་བསླང་ན། ད་ལྟ་ཤེས་རིག་གི་དཔལ་ཡོན་
དེ་འདྲ་མ་རྒྱས་པའི་གནས་ཚུལ་འོག་ཏུའང་ཡིག་ཐོག་ཆིངས་ཡིག་དང་། གཟུ་
བཤད་གྲོས་མོལ། རྒྱལ་སྤྱིའི་སྤྱི་ཁྲིམས་དང་ཤེས་ལྡན་ལས་རིགས་ཀྱི་གླེང་་་
ཕྱོགས་སོགས་ཡོད་པས་གླགས་རྙེད་དཀའ་བར་མ་ཟད། ད་རུང་ཁེ་ཕན་་་
འབའ་ཞིག་རྩོད་པའི་ཕྱིར་མ་ཡིན་པར་རྒྱལ་ཁབ་ཀྱི་གཟི་བརྙས་ཀྱི་ཆེད་དམ་ཡང་
ན་བདེན་དོན་གྱི་ཕྱིར་འཐབ་པའང་ཡོད། དེར་བརྟེན་སྲོག་གཅོད་དང་ཁེ་
རྩོད་ནི་ཆོས་ལུགས་ཀྱིས་དགག་པ་གཏོང་བའི་ཡུལ་དུ་བཟུང་ནས་ཆོས་དགྲར་
འདོད། དེ་བས་ན་འཐབ་འཁྲུག་ནི་རང་བཙན་རྒྱལ་ཁབ་ཀྱི་ཁེ་དབང་རྒྱ་་
བསྐྱེད་ཁྲོའི་ལག་ཐབས་དང་། ཚོང་དོན་ནི་རྒྱལ་ཁབ་ཀྱི་འོད་ཟེར་རྒྱས་པར་
སྤྲོས་པའི་མཚོན་རྟགས་རེད། །
སྤྱིར་རྒྱལ་ཁབ་རང་ཉིད་ཀྱི་ཁེ་དབང་རྒྱ་བསྐྱེད་འདོད་ཅིང་། རྒྱལ་ཕྱུག་
མདངས་དར་ལ་འབད་པ། རྒྱལ་ཁབ་ཉིད་ཀྱི་མི་དམངས་ཀྱི་སྤྱོད་ཡོན་ཇེ་་
ལེགས་སུ་གཏོང་ཞིང་མཚན་སྙན་གོང་སྤེལ་བྱེད་པའི་མི་ལ་རྒྱལ་གཅེས་ཀྱི་མི་
དམངས་ཞེས་འབོད། དེ་འདྲའི་བསམ་པར་རྒྱལ་གཅེས་བསམ་བློ་ཟེར། ཁོ་
ཚོའི་དམིགས་ཡུལ་ནི་ཕྱིའི་རྒྱལ་ཁབ་དང་དབྱེ་མཚམས་གསལ་འབྱེད་བྱེད་་་་་་
འདོད་པ་ལས་གཞན་ལ་གནོད་པ་བཟོ་འདོད་དྲུངས་ནས་མེད་མོད། རང་
གཅེས་ཤིང་གཞན་བཏང་སྙོམས་ཀྱི་སེམས་པ་མཆིས་ཏེ། དེའང་རང་ཉིད་ཀྱི་
སྟོབས་ཤུགས་ལ་བརྟེན་ནས་རྒྱལ་ཁབ་ཀྱི་རང་བཙན་རྒྱུན་འཁྱོངས་བགྱིད་པའི་
རེ་འདུན་དེ་ཡིན། དེར་བརྟེན་རྒྱལ་གཅེས་ཀྱི་བསམ་བློ་ནི་རང་གཅིག་པུར་
བསམ་པ་མ་ཡིན་པར་རྒྱལ་ཁབ་གཅིག་ལ་ཞེན་པའི་བསམ་བློ་སྟེ། དེ་ནི་སའི་
དཀྱིལ་འཁོར་འདི་ས་ཁོངས་ཇི་སྙེད་ཅིག་ཏུ་བགོས་ཏེ། ས་ཁོངས་རེ་རེའི་ནང་
ཚོགས་འབྲེལ་བྱས་ཤིང་། སོ་སོས་ཚོགས་པ་རང་ཉིད་ཀྱི་ཁེ་ཕན་ལ་དམིགས་
པའི་སྒེར་སེམས་གཉེར་སྟབས། རྒྱལ་གཅེས་བསམ་བློ་དང་སྒེར་སེམས་གཉིས་
ནི་མིང་མི་འདྲ་ཞིང་དོན་འདྲའི་དོན་རྐྱེན་ཞིག་གོ། འདིར་བསླེབས་དུས་མི་
རྣམས་ཁྱད་མེད་དུ་ལྟ་ཞིང་ཁྱིམ་གཅིག་གི་བསམ་བློ། ལྷག་བསམ་དཀར་པོས་
རྒྱལ་ཁབ་ལ་སྲི་ཞུ་བྱེད་པ་དང་བདག་དབང་རང་བཙན་གྱི་སྙིང་སྟོབས་བཅས་
དང་མེ་ཆུ་ལྟར་ལྟག་སྤྲོད་དུ་གནས་འདུག རྒྱུ་མཚན་དེ་བས་ན་ཆོས་ལུགས་
ཆབ་སྲིད་ཀྱི་སྟེང་དུ་རྒྱ་བསྐྱེད་ཅིང༌། དེར་གཞི་བྱས་ནས་རྒྱལ་ཁབ་རང་བཙན་
གྱི་རྨང་གཞིའི་རིག་གཞུང་སྤེལ་བ་ནི་བསམ་བློའི་གཏོང་ཐབས་ཀྱི་ནོར་འཁྲུལ་
རེད། ཆོས་ལུགས་ནི་མི་སྒེར་གྱི་སྤྱོད་པ་ཙམ་ལ་འབྲེལ་བ་ལས་རྒྱལ་ཁབ་རང་
བཙན་གྱི་བསམ་བློ་དང་དྲུངས་ནས་མི་གཅིག་སྟེ། གལ་ཏེ་ཆོས་ལུགས་ཀྱིས་མི་
སེམས་འགུག་ནུས་ཀྱང་མི་དམངས་མཐུན་སྒྲིལ་གྱིས་ཐུན་མོང་གིས་རྒྱལ་ཁབ་
སྲུང་སྐྱོབ་ཀྱི་ཐད་ཕན་ནུས་ཆེན་པོ་གཏན་ནས་ཐོན་མི་སྲིད། གལ་སྲིད་སྤྱི་བབ་
ཙམ་གྱི་སྟེང་ནས་ད་ལྟའི་འཛམ་གླིང་གི་རྒྱལ་ཁབ་རྣམས་དང་ཆོས་ལུགས་ཀྱི་
བསམ་བློ་བསྡུར་ཚེ། ཆོས་ལུགས་ནི་རླབས་ཆེ་ཞིང་ངེས་པར་ལེགས་པ་དང་།
མཆོག་དང་དྲང་སྙོམས་སུ་ཐལ་དྲགས་པ་ཞིག་ཡིན་ཞིང་། རྒྱལ་ཁབ་སོ་སོ་ཁ་
གཏད་དུ་ལངས་པ་ནི་གུ་དོག་ཅིང་མ་རབས་དང་། ལྟ་བ་དམན་པ་ལ་ཕྱོགས་
ཞེན་ཆེ་ཐལ་བས་མཉམ་སྦྲེལ་བྱེད་མི་ཐུབ་བོ། །
རྒྱ་རིག་སྨྲ་བའི་དབང་པོ་གཞན་འགའ་ཞིག་གི་ལྟ་ཚུལ་ཅུང་ཟད་རྒྱ་ཆེ་སྟེ།
རྒྱ་རིག་གྲུབ་མཐའ་སྨྲ་བ་ལྟར་གནའ་སྲོལ་དྲན་པའི་བརྩེ་ཞེན་ཁྱད་དུ་བསྟེན་པ་
ཞིག་མིན་མོད། འོན་ཀྱང་ཁོ་ཚོས་སྔར་བཞིན་ཞི་འདུལ་གྱིས་མི་དམངས་་་་
དབང་འདོམ་བྱེད་པའི་ཕྱོགས་དམ་དུ་འཛིན་པ་ལས་མ་འདས་ལ། བརྩེ་དུང་
དང་ཁྲིམས་ལུགས་གཉིས་ཀ་མཉམ་འབྲེལ་གྱི་ཐབས་ཤེས་ཀྱིས་འབངས་སེམས་
འགུག་འདོད་ཀྱང་དེའང་དེང་རབས་ཀྱི་གནས་ཚུལ་དང་གཏན་ནས་མི་མཐུན།
གལ་སྲིད་རིག་གཞུང་དེ་ལག་ཏུ་བསྟར་ཐུབ་ཚེ། སྤྱི་ཚོགས་སྟེང་སྲིད་གཞུང་
ཡོད་པ་ཙམ་ལས་མི་དམངས་ཡོད་པ་ཤེས་པར་མི་འགྱུར་ལ། དཔོན་པོ་ཡོད་
ཙམ་ལས་སྒེར་ཡོད་པ་མི་ཤེས་པས། དེ་ལས་ལྡོག་སྟེ་མི་རྣམས་སྔར་བས་མགོ་
སྒུར་པུས་འཛུགས་ཀྱི་འདམ་དུ་ཟུག་སྟབས་ད་རུང་གཤིས་སྤྱོད་སྤྱིར་བཏང་བའི་
ཚད་དུའང་ལེགས་གཏོང་ཐུབ། དེའི་སྐོར་གཞུང་འདིའི་ལེའུ་བདུན་པ་དང་
དགུ་བའི་སྐབས་ཅུང་ཟད་གླེང་ཟིན་པས་འདིར་རྙོག་བཤད་མི་བྱའོ། །
གོང་དུ་བཤད་ཟིན་པ་ལྟར་ད་ལྟ་ང་ཚོའི་རྒྱལ་ཁབ་ནི་ཧ་ཅང་དཀའ་ངལ་
གྱི་གནས་སུ་འདུག་ལ། འོན་ཀྱང་མི་དམངས་ལ་དཀའ་ངལ་གྱི་ཚོར་སྣང་མེད་
དེ། ཧ་ལམ་དུས་རབས་རྙིང་བའི་འཆིང་རྒྱ་ལས་ཐར་ནས་སྐྱིད་སྣང་ཞིག་ཤར་
བ་དང་འདྲ། དེ་ནི་ཕུགས་རེ་ལྡན་པའི་མི་རྣམས་ཧ་ཅང་སེམས་ཁྲལ་བྱེད་
ཅིང་།· རྒྱ་རིག་སྨྲ་བ་ཚོས་རྒྱལ་ཁབ་ཀྱི་ལམ་ལུགས་སྨྲ་བ་དར་སྤེལ་དང་། ཕྱི་
གླིང་རིག་པའི་མཁས་པ་ཚོས་ཡེ་ཤུའི་ཆོས་ལུགས་ཁྱབ་སྤེལ། རྒྱལ་རིག་སྨྲ་བས་
ནི་ཡའོ་ཧྲིན་གྱི་ལམ་ལུགས་ལག་ཏུ་བསྟར་བའི་ཕྱོགས་འཛིན་པ་གང་ཡིན་ཀྱང་
ཚང་མ་མི་སེམས་བཀུག་ནས་བསམ་བློ་གཅིག་གྱུར་གྱི་ཕྱོགས་ལ་འབད་དེ་རང་
རྒྱལ་གྱི་རང་བཙུན་སྲུང་སྐྱོབ་བྱས་ནའང་། བཞེད་དགོངས་དེ་དག་ད་ལྟའི་
བར་ཐུག་ཀྱང་ད་རུང་གཅིག་ཀྱང་འབྲས་བུ་སྨིན་མེད་ལ། ཕྱོགས་མཚུངས་
ཕྱིས་སུའང་གྲུབ་འབྲས་ཐོན་མི་སྲིད། དེ་ནི་དབུགས་རིང་མི་འབྱིན་ཐབས་
མེད་ཀྱི་གནས་སུ་འདུག དེར་བརྟེན་ཁོ་བོས་རང་ཉིད་ཀྱི་ལྟ་ཚུལ་ཞིག་གླེང་ན།
སྤྱིར་ཆོས་གང་ལ་གྲོས་བསྡུར་བྱེད་ཀྱང་ཐོག་མར་ཆོས་དེའི་མིང་ཐོབ་དང་རང་
བཞིན་ལ་རྒྱུས་ལོན་གསལ་བོ་བྱས་ན་དེ་ད་གཟོད་ཐག་གཅོད་བྱེད་ཐབས་ཀྱི་
བཀོད་པ་ལག་ཏུ་ཆུད་ངེས་ཏེ། དཔེར་ན་མེ་སྐྱོན་སྔོན་འགོག་ལྟ་བུ་ལ་མཚོན་
ན། ཐོག་མར་མེའི་ངོ་བོ་ཤེས་དགོས་ཤིང་། ཆུས་མེ་འཇོམས་ནུས་པའི་་
གནས་ལུགས་ཤེས་རྗེས་ད་གཟོད་མེའི་འཇིག་པ་སྔོན་འགོག་བྱེད་པའི་ཐབས་
རྙེད། ད་ལྟ་རང་རེའི་རྒྱལ་ཁབ་དཀའ་ངལ་གྱི་གནས་སུ་འདུག་པར་བཤད་པ་
ནི་མཐར་གཏུགས་ན་གང་ལ་ངོས་འཛིན་ཞེ་ན། སྲིད་གཞུང་གི་སྲིད་བཀའ་
ཁྱབ་གདལ་དུ་གཏོང་མི་ཐུབ་པ་དང་མི་དམངས་ཀྱིས་ཁྲལ་མི་འཇལ་བ་མིན་ལ།
མི་དམངས་གློ་བུར་མ་རིག་པའི་དྲ་བར་ཚུད་པ་དང་། དཔོན་རིགས་ཐམས་
ཅད་གླེན་ཞིང་སྒེར་དོན་གཉེར་བའང་མ་ཡིན་ཏེ། གནས་ཚུལ་དེ་དག་ལ་་
བལྟས་ན། འཇར་པན་ནི་སྔར་བཞིན་སྔར་གྱི་འཇར་པན་ལས་འགྱུར་ལྡོག་ཅི་
ཡང་མ་བྱུང་ཞིང་སེམས་ཁྲལ་བྱེད་དགོས་པའི་གནས་ཀྱང་མི་འདུག ཐ་ན་
སྔར་འདས་ཟིན་པའི་གནས་ཚུལ་དང་བསྡུར་ན། ཕྱོགས་ལ་ལར་ད་རུང་་་
ལེགས་བཅོས་དང་གོང་འཕེལ་དུ་སོང་འདུག ཡིན་ནའང་རང་རྒྱལ་གྱི་གནས་
ཚུལ་དང་སྔོན་ཆད་བསྡུར་ཚེ་དཀའ་ངལ་སྔར་བས་ཆེ་ཞིང་སེམས་ཁྲལ་བྱེད་རིན་
སྔར་བས་ཆེ་ཟེར་བ་མདོར་ན་ཆོས་གང་དག་ལ་ངོས་འཛིན་བྱེད་པ་དང་།
སེམས་ཁྲལ་གྱི་གཞི་ནི་གང་དག་ཡིན་པ་ང་ཚོས་གསལ་བོར་ཤེས་པར་བྱ་དགོས་
ཏེ། ཁོ་བོས་བལྟས་ན་དཀའ་ངལ་གྱི་གནད་དོན་དེ་དག་ང་ཚོའི་ཡབ་མེས་ཀྱིས་
ཤུལ་དུ་བཞག་པ་མིན་ལ། དེ་ནི་ཉེ་ལམ་ད་གཟོད་གློ་བུར་བྱུང་བའི་ནད་་
ཡམས་ཞིག་ཡིན་པ་ཐག་ཆོད་པ་མ་ཟད། དེ་ནི་ང་ཚོའི་རྒྱལ་ཁབ་ཀྱི་སྲོག་རྩར་
ཁྱབ་ཟིན་ལ། སེལ་འདོད་ཀྱང་སེལ་མི་ཐུབ་ཅིང་། བཅོས་འདོད་དང་་་་
བཅོས་ཐབས་ཞན་པས། ཧ་ལམ་རང་རྒྱལ་གྱི་སྔར་མཆིས་སྟོབས་ཤུགས་ཁོ་
ནར་བརྟེན་ན་སེལ་དཀའ་བའི་ཚོད་དུ་བསླེབས། རྒྱུ་མཚན་གང་ཡིན་ཞེ་ན།
དཔེར་ན་འཇར་པན་སྔར་ལྟར་རང་སོར་འགྱུར་མེད་དུ་གནས་ན་སེམས་བདེ་
བག་ཕེབས་ཡིན་ངེས་མོད། མི་རྣམས་ལྷག་པར་སེམས་ཁྲལ་བྱེད་པའི་སྣང་བ་
སྐྱེ་བར་བལྟས་ན་ངེས་པར་དུ་སེམས་ཁྲལ་གསར་བ་མི་སྐྱེ་ཐབས་མེད་ཀྱི་ནད་
རྟགས་བྱུང་བ་ར་སྤྲོད་ཐུབ། སྤྱི་ཚོགས་སྟེང་ཤེས་ལྡན་དག་གིས་སེམས་ཁྲལ་
བྱེད་ཡུལ་ཡང་ནད་རྟགས་འདི་ཡིན་པ་ཐག་གིས་ཆོད་ལ། ཁོ་བོས་ཤེས་ལྡན་
ཚོས་དེ་ལ་ཇི་ལྟར་འབོད་པའི་ཚུལ་མི་ཤེས་མོད། འོན་ཏེ་ངས་ནི་དེ་ལ་ཕྱིའི་
འབྲེལ་བ་ཞེས་བཏགས་སོ། །
རྒྱལ་ནང་གི་ཤེས་ལྡན་དག་གིས་ནད་འདི་ལ་མངོན་གསལ་གྱིས་ཕྱིའི་་་
འབྲེལ་བ་ཞེས་མི་འབོད་ནའང་། དེས་སེམས་ཁྲལ་བྱེད་པའི་གཞི་ཁོ་བོའི་་
འདོད་ཚུལ་དང་མཐུན་ཏེ། གལ་ཏེ་ཀུན་གྱིས་ད་ལྟའི་ཕྱིའི་འབྲེལ་བའི་དཀའ་
ངལ་ལ་སེམས་ཁུར་བྱེད་ན། གནད་དོན་གྱི་མིང་ཐོག་ཀྱང་གཏན་ལ་ཕབ་ཟིན་
ལ། དེ་ནས་མུ་འབྲེལ་དུ་གནད་དོན་གྱི་རང་བཞིན་ལ་ཞིབ་དཔྱད་བྱ་དགོས།
སྤྱིར་ཕྱི་གླིང་བ་འཇར་པན་དུ་འོང་བའི་དམིགས་ཡུལ་ནི་ཚོང་དོན་གྱི་ཆེད་ཁོ་ན་
ཡིན་ཞིང་། འོ་ན་ཡང་བསྐྱར་ད་ལྟའི་འཇར་པན་དང་ཕྱི་རྒྱལ་བའི་བར་ཚོང་
དོན་གཉེར་བའི་གནས་ཚུལ་ལ་གཞིགས་ན། ནུབ་གླིང་རྒྱལ་ཁབ་རྣམས་ནི་
ཐོན་རྫས་བཟོ་སྐྲུན་གྱི་རྒྱལ་ཁབ་དང༌། འཇར་པན་ནི་དངོས་རྫས་འདོན་སྤེལ་
གྱི་རྒྱལ་ཁབ་རེད་ཅེས་བཤད་རུང་། འདིའི་ཐོན་རྫས་བཟོ་སྐྲུན་བྱས་པ་ནི་རང་
བྱུང་གི་དངོས་རྫས་ལས་སྣོན་བྱས་པ་ལ་གོ དངོས་རྫས་འདོན་སྤེལ་ཞེས་པ་ནི་
རང་བྱུང་གི་སྟོབས་ཤུགས་ལ་བརྟེན་ནས་རྒྱུ་ཆ་ཐོན་བསྐྱེད་པ་ལ་ཟེར་རོ། །རྒྱུ་
མཚན་དེ་དག་ལ་བརྟེན་ནས་ད་གཟོད་ནུབ་གླིང་རྒྱལ་ཁབ་རྣམས་ལ་ཐོན་རྫས་
བཟོ་སྐྲུན་གྱི་རྒྱལ་ཁབ་དང་། འཇར་པན་ལ་རྒྱུ་ཆ་འདོན་སྤེལ་གྱི་རྒྱལ་ཁབ་
ཅེས་བཏགས། འོན་ཏེ་ཐོན་རྫས་བཟོ་སྐྲུན་དང་རྒྱུ་ཆ་ཐོན་སྐྱེད་ཀྱི་བར་ཁྱད་
པར་གསལ་བོ་ཞིག་མེད་ནའང་། སྔ་མས་ནི་མིའི་སྟོབས་ཤུགས་བཀོལ་བ་ཅུང་
མང་ལ། ཕྱི་མས་ནི་རང་བྱུང་གི་སྟོབས་ཤུགས་ལ་བརྟེན་པ་ཅུང་མང་། རྒྱུ་
མཚན་དེ་བས་ན་མིང་གི་ཐ་སྙད་མི་འདྲའོ། །དཔལ་འབྱོར་གྱི་སྟེང་ནས་བཤད་
ན། རྒྱལ་ཁབ་གཅིག་གི་ཕྱུག་དབུལ་ནི་རང་བྱུང་ཐོན་རྫས་ཀྱི་མང་ཉུང་གི་
འབྲེལ་བར་ལྟོས་པ་ཆེས་ཆུང་ཞིང་། དོན་དུ་ནི་མཐའ་གཅིག་ཏུ་མིའི་ཤུགས་ཀྱི་
མང་ཉུང་དང་ལག་རྩལ་གྱི་མཐོ་དམན་ལ་ཐུག་འདུག་སྟེ། དཔེར་ན་རྒྱ་གར་གྱི་
ས་ཞིང་གཤིན་ཡང་དབུལ་ལ། ཧོ་ལན་གྱི་རང་བྱུང་ཐོན་རྫས་ཆེས་ཉུང་ཡང་
རྒྱལ་ཁབ་ཧ་ཅང་ཕྱུག་པ་ལྟ་བུ་ཡིན། དེར་བརྟེན། ཐོན་རྫས་བཟོ་སྐྲུན་གྱི་
རྒྱལ་ཁབ་དང་དངོས་རྫས་འདོན་སྤེལ་གྱི་རྒྱལ་ཁབ་བར་གྱི་ཚོང་དོན་ནི་ཤེད་
ཤུགས་དང་དངོས་རྫས་ཀྱི་ཉོ་ཚོང་ཡིན་ལ། ད་ལྟ་ང་ཚོའི་འཇར་པན་དང་ཕྱིའི་
རྒྱལ་བར་གྱི་ཚོང་འབྲེལ་ཡང་དེ་ལས་མ་འདས་སྟབས། མཐར་གཏུགས་ན་
འཇར་པན་གྱིས་གྱོང་གུན་ཁུར་འདུག
ནུབ་གླིང་གི་རྒྱལ་ཁབ་རྣམས་ཐོན་རྫས་བཟོ་སྐྲུན་ལ་བརྟེན་ནས་ཕྱུག་པོར་
གྱུར་པ་མ་ཟད། ཤེས་རིག་གི་དཔལ་ཡོན་ཉིན་བཞིན་གོང་འཕེལ་དུ་སོང་བས་
མི་གྲངས་རིམ་བཞིན་ཇེ་མང་དུ་གྱུར། དཔེར་ན་དབྱིན་ཇི་ལྟ་བུས་མཚོན་ནུས་
ཏེ། ཨ་རི་མི་དམངས་ཀྱང་དབྱིན་ཇིའི་བུ་རྒྱུད་ཡིན་ལ། ཨོ་གླིང་གི་མི་དཀར་
རིགས་ནི་དབྱིན་ཇིའི་གཞིས་བྱེས་ཡུལ་མི་སྟེ། རྒྱ་གར་ཤར་མར་དབྱིན་ཇིའི་མི་
ཡོད་ཅིང་། ནུབ་མར་ཡང་དབྱིན་ཇིའི་མི་ཡོད་པས་མི་གྲངས་བགྲང་ལས་་
འདས་པ་དང་། དཔེར་ན་ད་ལྟར་འཛམ་གླིང་སྟེང་ཁྱབ་པའི་དབྱིན་མི་དང་ལོ་
ངོ་བརྒྱ་ཕྲག་འགའི་ཡུན་གྱི་དབྱིན་མིའི་རྒྱུད་པ་གང་མཆིས་ཐམས་ཅད་ད་ལྟའི་
དབྱིན་ཇིའི་ས་ཐོག་ཏུ་མཉམ་དུ་འཚོགས་པའི་དབང་དུ་བཏང་ན་རྒྱལ་ཡོངས་ཀྱི་
་གིས་ཟས་གོས་ཀྱི་མཁོ་སྤྲོད་མི་ཐུབ་པ་མ་ཟད། ས་ཆ་ཕལ་མོ་ཆེ་ཁང་
བས་གང་ངེས་རེད། དེར་བལྟས་ན་ཤེས་རིག་ཁད་ཀྱིས་འཕེལ་རྒྱས་སུ་སོང་
ཞིང་། མིའི་འབྲེལ་བར་འོས་འཚམས་གྱི་ལེགས་སྒྲིག་བྱུང་སྟབས། མི་གྲངས་
ནི་རང་ཤུགས་ཀྱིས་འཕེལ་ངེས་སོ། །དེ་བས་ན་ཡོ་རོབ་གླིང་གི་གནའ་བོའི་རྒྱལ་
ཁབ་ལ་ལས་དེར་སེམས་ཁུར་བྱས་ཏེ། རྒྱལ་ཁབ་དེ་གའི་དཔལ་འབྱོར་རིག་
པའི་མཁས་དབང་ཚོས་གནད་དོན་དེ་ཐག་གཅོད་ཐབས་ཀྱི་ཐབས་ཤེས་ལ་རིམ་
པ་གཉིས་འཐེན་འདུག་སྟེ། དང་པོ་ནི་རྒྱལ་ཁབ་རང་ཉིད་ཀྱི་གྲུབ་རྫས་ཕྱིར་
དྲངས་ཤིང་ས་ཞིང་གཤིན་པོའི་རྒྱལ་ཁབ་རྣམས་ཀྱི་འཚོ་བའི་རྒྱུ་ཆ་ནང་འདྲེན་
བྱེད་པ་དང་། གཉིས་པ་ནི་རྒྱལ་ཁབ་རང་ཉིད་ཀྱི་མི་དམངས་ཕྱི་རྒྱལ་དུ་་་
གནས་སྤོས་ཏེ་མི་སེར་སྤེལ་བ་བཅས་ཡིན་ལ། དེའི་ནང་ནས་ཐབས་ཤེས་དང་
པོ་ལ་ཚད་བཀག་ངེས་ཅན་ཡོད་པའི་རྐྱེན་གྱིས་གནད་དོན་གྱི་མཐའ་དྲུངས་ནས་
གཅོད་མི་ཐུབ་ཅིང་། ཐབས་ཤེས་གཉིས་པར་ནི་མ་དངུལ་འབོར་ཆེན་དགོས་
སྟབས་དེར་ཡང་གྲུབ་འབྲས་སྨིན་ཧ་ཅང་དཀའ། དེ་བས་ན་ཐབས་ཤེས་་་
གསུམ་པ་བྱུང་སྟེ། དེ་ནི་མ་རྩ་ཕྱི་རྒྱལ་དུ་གཏོང་ནས་དེའི་ཁེ་སྤོགས་ཀྱིས་རང་
ལ་མཁོ་བ་རྣམས་མཁོ་སྤྲོད་བྱེད་པ་རེད། སྤྱིར་ཕྱི་རྒྱལ་དུ་གནས་སྤོས་པའི་ཡུལ་
མི་རྣམས་ཀྱི་ལག་ཏུ་ས་རྒོད་སློག་ཟིན་པ་ཆུད་ན་ཧ་ཅང་ལེགས་མོད། འོན་ཏེ་
དེ་འདྲའི་ཡུལ་ཐམས་ཅད་དུ་རྒྱལ་ཁབ་དང་སྲིད་གཞུང་ཚུགས་འདུག་པ་མ་ཟད།
མི་དམངས་ལའང་སྔར་གྱི་རང་ཉིད་ཀྱི་ཡུལ་སྲོལ་གོམས་གཤིས་ཆགས་ཡོད་པས།
ཕྱི་རྒྱལ་གྱི་མི་ཞིག་དེ་དག་གི་ཁྲོད་དུ་སོང་ནས་ཁེ་ཕན་འཚོལ་རྒྱུའང་ཆེས་དཀའ་
བའི་གནས་སུ་འཆིས། དེར་བརྟེན་ཐབས་ཤེས་གཅིག་པུ་ནི་བཟོ་ཞིང་ལས་ཀྱི་
ལག་རྩལ་རྗེས་ལུས་དང༌། དབུལ་ཞིང་མ་དངུལ་ཞན་པ། ངལ་རྩོལ་མཁན་
མང་བའི་ཕྱིའི་རྒྱལ་ཁབ་ལ་ལར་རྒྱལ་ཁབ་དང་རང་ཉིད་ཀྱི་མ་རྩ་གཏོང་ནས་ཁེ་
སྤོགས་མཐོན་པོ་ལེན་པ་ནི་ཐབས་ཤེས་ལེགས་པོ་ཞིག་སྟེ། དོན་དུ་དེ་འདྲ་ནི་
མི་མི་སྤོར་ཡང་དངུལ་ལོར་སྤོས་སྤེལ་བྱེད་པའི་ཐབས་ཡིན་ནོ། །མི་ནི་ཡུལ་སྲོལ་
གོམས་གཤིས་ཀྱི་དབང་གིས་སྤོས་སྤེལ་དཀའ་ཡང་དངུལ་ལོར་ལ་ཕྱི་ནང་གི་རྒྱལ་
ཁབ་ཀྱི་ཁྱད་པར་ཡོད་མི་སྲིད་སྟབས། སྐྱེད་ཀ་འཚམ་ཚེ་རྒྱལ་ཁབ་གཞན་གྱི་
དངུལ་ལོར་སྐྱི་གཡོར་བྱེད་འདོད་དེ་ངང་ངམ་ཤུགས་ཀྱིས་བུན་སྐྱེད་ཕྱི་རྒྱལ་གྱི་
མིར་སྤྲོད་ངེས་རེད། དེ་ནི་ངོ་མས་འབྱོར་ཕྱུག་ཏུ་འགྱུར་བའི་ལམ་ཁྱད་དུ་
འཕགས་པ་ཞིག་གོ། ད་ལྟ་འཇར་པན་གྱིས་ཕྱི་བུན་མི་ཉུང་བ་ཞིག་བླངས་
འདུག་ཅིང་། དེའི་ཕན་གནོད་ལ་མནོ་བསམ་མི་བྱེད་ཐབས་མེད་དེ། ཤེས་
རིག་ལྡན་པའི་རྒྱལ་ཁབ་དང་བློ་སྒོ་མ་ཕྱེ་བའི་རྒྱལ་ཁབ་ཕན་ཚུན་བསྡུར་ན་འཚོ་
བའི་གནས་ཚུལ་གཏན་ནས་མི་འདྲ། ཤེས་རིག་ཇི་ལྟར་གོང་དུ་འཕེལ་ན་དེ་
ལྟར་འཚོ་བའི་འགྲོ་སོང་ཇེ་ཆེ་དང་། མི་གྲངས་ཚད་འདས་ཀྱི་གནད་དོན་མ་
བཤད་ནའང་རྒྱུན་ལྡན་གྱི་འཚོ་བའི་འགྲོ་གྲོན་ཐད་མཁོ་དངོས་འགའ་ཕྱིར་་
བརྟེན་དགོས་ཤིང་། འགྲོ་གྲོན་དེ་དག་མཁོ་འདོན་བྱེད་ཡུལ་གྱི་རྒྱལ་ཁབ་ནི་བློ་
སྒོ་མ་ཕྱེ་བའི་རྗེས་ལུས་ཀྱི་རྒྱལ་ཁབ་ཡིན་སྟབས། འཛམ་གླིང་སྟེང་གི་དབུལ་
ཕོངས་ཀྱང་བློ་སྒོ་མ་ཕྱེ་བའི་རྒྱལ་ཁབ་ཀྱི་སྟེང་དུ་བབ་འདུག ཤེས་རིག་ལྡན་
པའི་རྒྱལ་ཁབ་ཀྱི་མ་དངུལ་སྐྱི་གཡོར་གྱིས་སྐྱེད་ཀ་སྤྲོད་པ་ནི་ཏན་ཏན་དབུལ་
ཕོངས་རྗེས་ལུས་རྒྱལ་ཁབ་ལ་གཏོགས་པའི་མཚོན་རྟགས་དངོས་ཡིན་ནོ། །དེ་ལྟ་
བས་ན་དངུལ་ལོར་སྐྱི་གཡོར་གྱི་ཕྱོགས་འདི་མི་གྲངས་ཚད་འདས་ལ་འབྲེལ་བ་
ཡོད་པ་ཙམ་མ་ཡིན་པས། དིར་ཁྱད་དུ་གནད་དོན་འདི་བཤད་པ་ནི་གཅིག་
ཕྱོགས་ནས་མཁས་པ་ཚོའི་དཔྱད་གཞིར་དམིགས་པ་དང་། ཕྱོགས་གཞན་་
ཞིག་ནས་ནུབ་གླིང་བ་ཁེ་བཟང་འབའ་ཞིག་ལ་རྔམ་པའི་མངོན་གསལ་གྱི་གནད་
སྟོན་པའི་ཆེད་ཡིན་ནོ། །
གོང་དུ་ཕྱིའི་འབྲེལ་བའི་རང་བཞིན་ཕྱོགས་ནས་དཔལ་འབྱོར་སྟེང་གི་
ཐོབ་ཤོར་གྱི་གནད་དོན་སྐོར་གླེང་ཟིན་ཅིང་། ད་ལྟར་ནི་སླར་ཡང་ཕྱི་ཕྱོགས་
ཀྱི་འབྲེལ་བས་འཇར་པན་པའི་ཀུན་སྤྱོད་ལ་ཤུགས་རྐྱེན་ཐེབས་པའི་ཚུལ་གླེང་ན།
ཉེ་ལམ་རང་རེའི་རྒྱལ་ཁབ་ཀྱི་མི་དམངས་ཀྱི་བསམ་བློར་ཡང་འགྱུར་ལྡོག་ཆེ་
ཞིང་། ཁྲི་འབངས་འདྲ་མཉམ་གྱི་བཤད་ཚུལ་ཧ་ལམ་རྒྱལ་ཡོངས་ལ་ཁྱབ་་
འདུག་ཅིང་ལྟ་ཚུལ་མི་མཐུན་པའང་ཕལ་ཆེར་མེད་པར་འདྲ། ཡིན་ནའང་ཁྲི་
འབངས་འདྲ་མཉམ་ཟེར་བའི་དོན་སྙིང་ནི་གང་ཞེ་ན། རྒྱལ་ཁབ་གཅིག་གི་
ནང་དུ་མི་དམངས་ཕན་ཚུན་བར་གྱི་ཁེ་དབང་འདྲ་མཉམ་ཙམ་མ་ཟད། རྒྱལ་
ཁབ་དང་རྒྱལ་ཁབ་ཀྱི་མི་དམངས་བར་ཡང་འདྲ་མཉམ་དང་། རྒྱལ་ཁབ་དང་
རྒྱལ་ཁབ་བར་ཡང་འདྲ་མཉམ་སྟེ་ཕན་ཚུན་བར་དབུལ་ཕྱུག་དྲག་ཞན་གྱི་ཁྱད་
པར་མི་འབྱེད་པར་ཐམས་ཅད་འདྲ་མཉམ་དུ་ལྟ་བའི་དོན་ཡིན་ནོ། །འོན་ཏེ་ཕྱི་
རྒྱལ་བ་འཇར་པན་དུ་ཚོང་དུ་ཐོན་པ་ནས་བཟུང་ཆིངས་ཡིག་གི་སྟེང་ཕན་ཚུན་
འདྲ་མཉམ་དགོས་པའི་ཡི་གེ་གཏན་ལ་ཕབ་ཡོད་ཀྱང་། དོན་དངོས་སུ་ནི་
གཏན་ནས་དེ་ལྟ་བུ་ཞིག་མ་ཡིན་པ་རྒྱལ་སའི་གནས་ཚུལ་ཙམ་ལ་བལྟས་ན་ཤེས་
ཏེཏེ། རྟ་བཅིབ་ཤིང་རྟར་སྡོད་ཅིང་དབུ་འཕང་མཐོ་ལ་བགྲོད་ལམ་འབྱེད་་་
དགོས་པའི་རིགས་ཕལ་མོ་ཆེ་ནི་ཕྱི་གླིང་བ་ཡིན། གློ་བུར་ཉེན་རྟོག་པ། འགྲོ་
མི། ཤིང་རྟ་བ་སོགས་དང་ཕྱི་གླིང་བ་ཁ་འཛིང་བྱུང་ཚེ། ཕྱི་གླིང་བས་མིག་
འོག་ཏུ་མེད་པ་ལྟ་བུའི་མཐོང་ཆུང་གིས་ཁུ་ཚུར་དང་རྡོག་ཐོས་བསྣུན་པར་བྱེད་
ནའང་། སྤོབས་པ་ཞུམ་པའི་འཇར་པན་གྱི་མིས་གཏན་ནས་ལག་ལེན་སྤྲོད་མི་
ཕོད། ལ་ལ་ཁོ་ཆད་དེ་ཁྲིམས་སར་ཡང་མི་གཏུགས་པ་སོགས་ཕམ་ཉེས་འདྲ་
མཉམ་མིན་པའི་གནས་ཆེས་མང་པོ་མྱོང་དགོས། གཞན་ཡང་ཕྱི་གླིང་བར་
འབྲེལ་བ་འབྱུང་བའི་གནས་ནི་ད་རུང་བཅའ་སྡོད་ས་ཆ་དང་། ནང་ཁུལ་གྱི་
ཡུལ་སྐོར། ཕྱི་རྒྱལ་བ་གླ་བ། གྲུ་ཁར་འགྲོ་འོང་སྒོ་ཁྲལ་བཅས་ཀྱི་ཕྱོགས་ཡིན་
ལ། གནས་ཚུལ་དེ་དག་གི་སྟེང་ཕྱི་ཙམ་ནས་རྒྱལ་ཁབ་གང་ཡིན་ཀྱང་འདྲ་
མཉམ་ཡིན་པར་འདྲ་ནའང་། དོན་དངོས་སུ་ནི་ད་རུང་འདྲ་མཉམ་ཚད་་
མཐུན་རེད་ཟེར་དཀའ། ཕྱི་གླིང་བ་དང་འདྲ་མཉམ་མི་ཐུབ་ལ། གལ་ཏེ་
དེའི་ཐོག་ང་ཚོས་གནད་དོན་དེར་དོ་སྣང་མ་བྱས་ན། འཇར་པན་མི་དམངས་
ཀྱི་གཤིས་སྤྱོད་ཉིན་བཞིན་ཇེ་ངན་དུ་འགྲོ་ངེས་སོ། །
སྔར་བཤད་ཟིན་པ་ལྟར། ཉེ་ལམ་སྤྱི་ཚོགས་སྟེང་མི་མང་པོ་ཞིག་གིས་མི་
དམངས་ཀྱི་ཁེ་དབང་འདྲ་མཉམ་གྱི་རིག་གཞུང་སྤེལ་ལ། ལ་ལ་ཞིག་གིས་ཐ་ན་
རྗེ་རིགས་དང་སྐུ་དྲག་རིགས་ཀྱི་མིང་དོར་ནས་རྒྱལ་ཡོངས་ཀྱི་ནང་ཁུལ་དུ་འདྲ་
མཉམ་གྱི་བསམ་བློ་མངོན་དུ་འཇུག་འདོད་ཅིང༌། དེར་བརྟེན་ནས་མི་་་་་་་་
དམངས་ཀྱི་གོ་གནས་མཐོར་འདེགས་དང་དཔའ་ཞུམ་ཐ་ཤལ་གྱི་སྲོལ་རྙིང་་
གཙང་སེལ་བྱེད་དོ། །དེ་འདྲའི་གྲོས་གླེང་ནི་འཕྲལ་ཐག་ཆོད་པས་ངོ་མས་སྤྲོ་
འོས་པ་ཞིག་ཡིན་མོད། འོན་ཏེ་ཕྱི་ཕྱོགས་ཀྱི་འབྲེལ་བ་གཅིག་པུའི་སྟེང་འདྲ་
མཉམ་འདོད་མཁན་གྱི་མི་ཆེས་ཉུང༌། དེ་ནི་གནས་ལུགས་ཇི་འདྲ་ཞིག་ཡིན་ཞེ་
ན། རྗེ་རིགས་དང་སྐུ་དྲག་རིགས་སམ་ཡང་ན་མི་སེར་དཀྱུས་མ་གང་ཡིན་ཀྱང་
ཚང་མ་འཇར་པན་རྒྱལ་ནང་གི་སྤྱི་འབངས་ཡིན་ལ། རྒྱལ་ཁབ་རང་ཉིད་ཀྱི་མི་
དམངས་བར་འདྲ་མཉམ་མིན་པའི་སྣང་ཚུལ་གནས་པས་ད་རུང་གནོད་པར་
འདོད་སྟབས་འབད་པ་ཆེན་པོས་ཐམས་ཅད་འདྲ་མཉམ་ཡོང་བར་བརྩོན་ནོ། །
ཡིན་ནའང་ཕན་གནོད་མི་གཅིག་ཅིང་མིའི་བརྩེ་དུང་མི་འདྲ་ལ། ཐ་ན་སྐད་ཆ།
གོམས་སྲོལ། ཤ་མདོག་དང་ལུས་པོ་མཐའ་གཅིག་ཏུ་མི་མཐུན་པའི་ལེ་བར་
སྟོང་ཕྲག་གིས་ཆོད་པའི་ཕྱི་རྒྱལ་གྱི་མི་དང་ང་ཚོའི་བར་འདྲ་མཉམ་མིན་པའི་
གནས་ཚུལ་བྱུང་ན་དེ་ལས་ལྡོག་སྟེ་སེམས་མི་སྐྱོ་བས། དེ་ནི་ཅིའི་ཕྱིར་ཡིན་
ནམ་ཞེ་ན། འདི་ལ་ངེས་པར་རྒྱུ་མཚན་སྣ་ཚོགས་མང་པོ་ཞིག་ཡོད་ངེས་ཏེ།
ཁོ་བོས་བལྟས་ན་ཆེས་གཙོ་གལ་ཆེ་བའི་རྒྱུ་མཚན་ལ་གཉིས་ཡོད་སྙམ་སྟེ། དེ་
ཡང་དང་པོ་ནི་ཁེ་དབང་འདྲ་མཉམ་འདོད་པའི་མཁས་པ་ཚོས་དེའི་གཞུང་་
ལུགས་ལ་གོ་བ་གཏིང་ཟབ་མ་ལོན་པའི་རྐྱེན་གྱིས་དང་། གཉིས་པ་ནི་ཕྱི་རྒྱལ
དང་འགྲོ་འོང་གི་དུས་ཚོད་ཉུང་བས་དེའི་གནོད་པ་ཆེ་བ་ད་རུང་མ་ཚོར་བས་
ཡིན་སྟབས། གཤམ་དུ་སོ་སོར་ཅུང་ཟད་བཤད་ན་འདི་ལྟ་སྟེ།
དང་པོ། ད་ལྟའི་སྤྱི་ཚོགས་སྟེང་མི་དམངས་ཀྱི་ཁེ་དབང་འདྲ་མཉམ་
འདོད་པའི་ཕྱོགས་མི་ཉུང་ནའང་། མི་དེ་དག་ཕལ་མོ་ཆེ་ནི་མཁས་པ་ཡིན་ལ་
སྐུ་དྲག་གི་རིགས་དང་། རྒྱལ་ནང་དུ་བར་གནས་རིམ་གྲས་ཡན་དུ་གཏོགས་
པའི་མི་དང་དབང་ཆ་ཁྱད་པར་ཅན་མངའ་བའི་མི། སྔར་དབང་ཆ་ཡོད་ཀྱང་
མི་གཞན་གྱི་བརྙས་བཅོས་གཉའ་གནོན་མྱོང་བའི་མི་དང་། སྔར་དབང་ཆས་
གཞན་ལ་བརྙས་བཅོས་སྡུག་མནར་གཏོང་མྱོང་བའི་མི་བཅས་ཡིན་སྟབས།
ཁོ་ཚོས་ཁེ་དབང་འདྲ་མཉམ་སྤེལ་འདོད་པ་ནི་གནད་ལ་ཁེལ་ག་ལ་སྲིད་སྙམ་
མོ། །མཁས་པ་ཚོས་གལ་ཏེ་འདྲ་མཉམ་སྨྲ་བའི་ཉིང་དོན་རྟོགས་འདོད་ཅིང་།
ཡང་དག་པའི་གཞུང་ལུགས་ཤིག་འབྲི་འདོད་ན། གཞན་འཚོལ་དགོས་པའི་
དོན་མེད་དེ། ངེས་པར་དུ་རང་ཉིད་ལ་བཅོལ་ཏེ་གཞོན་ནུའི་དུས་ནས་བཟུང་
ད་སྔའི་བར་གྱི་བརྒྱུད་རིམ་རྣམས་ཕྱིར་དྲན་བྱས་ན་ཅུང་ཟད་གསར་རྟོགས་་
འབྱུང་ཐུབ། ཐོབ་ཐང་གང་ལ་གཏོགས་པ་ཡིན་ཀྱང་རུང་སྟེ་རང་ཉིད་ཀྱིས་
དངོས་སུ་མྱོང་བའི་ཉམས་མྱོང་ལ་ཞིབ་ཏུ་བསམ་ཚེ། མི་ཚེ་གང་པོའི་ནང་ངེས་
པར་དབང་ཆ་ཡོ་ཐལ་དྲགས་པའི་རྐྱེན་གྱིས་ཁོང་རབ་ཏུ་འཁྲུག་པའི་ཉམས་མྱོང་
ཡོད་སྲིད་ལ། དེ་འདྲའི་ཉམས་མྱོང་གི་སེམས་ཁོང་ནི་གཞན་ལ་དྲི་དགོས་དོན་
མེད་དེ་རང་ཉིད་ལ་ཕྱིར་འདྲི་བྱས་ཙམ་གྱིས་ཆོག་གོ ། དེར་བལྟས་ན་ད་ལྟའི་
འདྲ་མཉམ་སྨྲ་བའི་སྒྲུབ་བྱེད་ཕལ་ཆེར་ཡང་དག་ཡིན་ནའང་། རང་ཉིད་ཀྱི་
དངོས་ཀྱི་ཉམས་མྱོང་གཞི་བྱས་པ་མིན་ཏེ། དེ་ནི་གཞན་གྱི་སེམས་ཁམས་ལ་
ཚོད་དཔག་བགྱིས་ནས་སྒྲུབ་བྱེད་བཀོད་པ་ཡིན་སྟབས། གནས་ཚུལ་ངོ་མ་
ཞིག་ཞིབ་མཚོན་བྱེད་ཐུབ་མེད། དེ་བས་ན། ཁེ་དབང་འདྲ་མཉམ་མིན་
པའི་སྐྱོན་འཚེ་གླེང་བའི་ཚེ་རྩིང་ཞིང་དོན་དངོས་དང་མི་མཐུན་པའི་དོགས་པ་
ཡོད་ལ། རྒྱལ་ནང་གི་གནས་ཚུལ་བཤད་པའི་སྐབས་ད་རུང་ཧར་ཧུར་ཆད་
ལུས་སུ་གྱུར་ཅིང་། ཕྱི་ཕྱོགས་འབྲེལ་བ་གླེང་དུས་ཕྱི་གླིང་བ་དང་ཁེ་དབང་
རྩོད་པའི་གནད་ལ་ཐུག་ཚེ་དེ་བས་སྨོས་མ་དགོས། ཕྱིས་སུ་གལ་ཏེ་མི་དེ་དག་
གི་ལག་ཏུ་ཕྱི་འབྲེལ་གྱི་དབང་ཆ་ཡོང་ཞིང་ཕྱི་རྒྱལ་བ་དང་ཐུག་ཕྲད་ཇེ་མང་དུ་
སོང་བ་དང་། རྒྱལ་ཁབ་ཀྱི་ཆེད་ཁེ་དབང་རྩོད་པའི་འགན་ཁུར་བའི་དུས།
རང་རྒྱལ་གྱི་ཞིང་ཚོང་བས་སྐུ་དྲག་རིགས་ཀྱི་བརྙས་བཅོས་གཉའ་གནོན་མྱོང་
དགོས་པ་དང་འདྲ་བར་ཕྱི་མིའི་མཐོང་ཆུང་བརྙས་བཅོས་མྱོང་དགོས།
སྐབས་དེར་བསླེབ་དུས་ད་གཟོད་ད་ལྟའི་འདྲ་མཉམ་སྨྲ་བའི་དོན་མཐུན་མིན་པ་
ཤེས་ཚོར་དང་། ཁེ་དབང་མི་མཉམ་པའི་ཉེས་བྱས་ཐམས་ཅད་རྟོགས་པར་
འགྱུར། དེར་མ་ཟད་གནའ་དུས་ཀྱི་གཞུང་དཔོན་ཆིན་དང་པ་ཁོའུ་ཧོའུའི་
དཔོན་རིགས་སྐུ་དྲག་དང་བཅས་པར་གུས་ལུགས་མེད་ཅིང་ཁེངས་དྲེགས་ཆེ་
ཡང་མཐར་གཏུགས་ན་རྒྱལ་ཁབ་རང་ཉིད་ཀྱི་མི་ཡིན་ཞིང་ཡོན་ཏན་ཡང་མེད་
པས། མི་སེར་གྱིས་ཁོ་ཚོར་བཀུར་ཡང་བར་ཐག་བསྲིངས་པ་དང་ཕྱི་ནས་གུས་
བཀུར་དང་ལྐོག་ཏུ་ཁོ་ཚོའི་དངུལ་ལོར་གཡོ་ལེན་བྱེད་ལ། དེ་ནི་བཀོད་པ་
དམན་པ་ཞིག་ཡིན་མོད་འདིར་བརྟེན་ནས་འདྲ་མཉམ་མིན་པའི་ཞེ་འཁོན་གྱི་
དབུགས་རིང་ཕྱིར་འདོན་རུང་ངོ་། །ཡིན་ནའང་། ད་ལྟ་ཕྱི་རྒྱལ་གྱི་མིའི་གཡོ་
ཁྲམ་དང་དཔའ་ངར་འཁྱུག་པོའི་ཚུལ་ནི་གཞུང་དཔོན་ཆིན་དང་པ་ཁོའི་ཧོའུའི་
དཔོན་རིགས་ཀྱིས་འགྲན་བཟོད་ཅིག་གཏན་ནས་མ་ཡིན་ཏེ། དེའི་བློ་རིག་
གིས་མི་བརྙས་བཅོས་དང༌། དེའི་གླེང་རྩོད་ཀྱིས་མི་དམའ་འབེབས། རྩོད་
འདོད་ན་སྤོབས་པ་ཆེ་ལ་འཐབ་འདོད་ན་ཤེད་ཤུགས་ལྡན་པས། དཔའ་་་
མཛངས་རྩོད་ཤུགས་ལྷན་འཛོམས་ཀྱི་ཕལ་བ་ལས་འདས་པའི་རྗེ་རིགས་དང་སྐུ
དྲག་རིགས་ཤིག་རེད་ཅེས་བཤད་རུང༌། རྒྱུ་མཚན་དེ་བས་ན། བརྒྱ་ལ་དེའི་
བཀོལ་སྤྱོད་ཀྱི་འཆིང་རྒྱ་ལ་ཚུད་ན། དེའི་སྒྲིག་བཙན་གྱི་ཚད་ནི་དབུགས་ཕྱིར་
རྒྱུ་མི་ཐུབ་པའི་ཚད་དུ་བསླེབས་པས། རང་རེ་འཇར་པན་གྱི་མི་དམངས་་
དབུགས་འགག་ལ་བརྟེན་ནས་འཆི་བར་འགྱུར་ཞིང་། གནས་ཚུལ་དེ་འདྲར་
བསམ་ན་ཇི་ལྟར་སྐྱི་གཡའ་བར་མི་འགྱུར། འདིར་རྒྱ་གར་གྱི་མཚན་གཞི་་
དྲངས་པ་འཇཪ་པན་གྱི་སྔ་ཕམ་ཕྱི་འདོམས་ཀྱི་བསླབ་བྱར་བླང་བར་བྱ་སྟེ།
དབྱིན་ཇིས་རྒྱ་གར་ལ་དབང་བསྒྱུར་དུས་ལག་ཐབས་ཤིན་ཏུ་གདུག་རྩུབ་ཆེ་བས་
བཟོད་དཀའ་བའི་གནས་སུ་མཆིས་འདུག་གོ།
གཉིས་པ། ཕྱི་རྒྱལ་བ་དང་རང་རྒྱལ་གྱི་བར་ཕན་ཚུན་སྦྲག་ཐོག་བསྐུར་
བྱ་གཏོང་རེས་བྱུང་བ་ནས་ད་སྔའི་ལོ་ངོ་ཉི་ཤུ་ཙམ་གྱི་ཡུན་གྲུ་ཁ་ལྔ་གསར་དུ་ཕྱེ་
ལ། ཡིན་ནའང་དངོས་རྫས་ཕྱིར་གཏོང་ནང་འདྲེན་གྱི་ཚུལ་མི་མང་། ཕྱི་
རྒྱལ་བ་འདུ་བའི་གནས་ནི་གཙོ་བོ་ཡའོ་ཁའོ་ཧཱ་མཱ་དང་། དེ་ནས་ཁའོ་ཨོའུ་
པའེ་ཡིན་ཞིང་། ལྷག་མ་གསུམ་ལ་མི་མང་པོ་མི་འདུག་གོ། ཆིངས་ཡིག་
བཀོད་པ་གཞིར་བྱས་ན། གྲུ་ཁ་སོ་སོར་ཕྱི་རྒྱལ་གྱི་མིའི་སྡོད་གནས་ཐག་བཅད་
ཅིང་ས་མཚམས་བགོས་ལ། ཕྱི་རྒྱལ་བའི་ཡུལ་སྐོར་ས་ཁོངས་གྲུ་ཁ་ནས་བརྩིས་
ན་ཉིན་ལམ་བཅུའི་ནང་ཚུན་དུ་གཏན་ལ་ཕབ་ཅིང་། འཇར་པན་སྲིད་གཞུང་
གིས་ཆོག་མཆན་མ་བཀོད་ན་ས་མཚམས་བརྒལ་མི་ཆོག གཞན་ཉོ་ཚོང་དང་
གསེར་དངུལ་གྱི་བུ་ལོན་གཏོང་ལེན་སོགས་ཀྱི་ཕྱོགས་ལའང་བཀའ་ཁྲིམས་་་་
གཏན་འབེབས་མཆིས་པ་དང༌། ཕྱི་ནང་གི་བར་ཚོད་བཀག་མང་པོ་མེད་པའི་
རྐྱེན་གྱིས་ད་ལྟར་ཐུག་གི་བར་ཕན་ཚུན་གྱི་འགྲོ་འོང་རིམ་གྱིས་ཇེ་མང་དུ་འགྲོ་
བཞིན་ཡོད་ནའང་། ཕྱི་ནང་གི་མི་དམངས་བར་སྔར་བཞིན་ཕན་ཚུན་ཐུག་
འཕྲད་བྱེད་པ་ཤིན་ཏུ་ཉུང་། འབྲེལ་འཛུགས་ཀྱི་སྐབས་སུ་འཇར་པན་གྱི་མིས་
ཕམ་ཉེས་མྱོང་བར་བརྟེན་ནས་འདྲ་མཉམ་མིན་པར་འདོད་མོད་ཀྱང་། དེ་ནི་
ཧ་ལམ་ཚོང་སྤེལ་གྲུ་ཁའི་ཉེ་འཁོར་གྱི་མི་དམངས་ཀྱིས་གནས་ཚུལ་དེ་འདྲ་ཤེས་
ཙམ་ལས་རྒྱལ་ཡོངས་སུ་ཁྱབ་མི་ཐུབ། ཕྱོགས་མཚུངས་གྲུ་ཁའི་འགྲོ་འོང་་་
ཚུགས་པ་ནས་བཟུང་ཆབ་སྲིད་ཕྱོགས་ཀྱི་ཕྱི་འབྲེལ་ལས་དོན་མཐའ་དག་སྲིད་
གཞུང་གཅིག་པུས་སྒེར་སྒྲུབ་བྱས་པས་མི་དམངས་ཀྱིས་རྩ་བ་ནས་ཤེས་ཐབས་མི་
འབྱུང་། དེ་བས་ན་རང་རེའི་མི་དམངས་ཀྱིས་ཕྱི་འབྲེལ་གྱི་གནས་ཚུལ་ཐད་
ཕན་ཚུན་གྱི་ཁེ་དབང་འདྲ་མཉམ་ཡིན་མིན་མི་ཤེས་པ་མ་ཟད། ཕམ་ཁ་ཁུར་
མྱོང་མིན་ཡང་མི་ཤེས་པ་དང་། དེ་བཞིན་དེའི་ཕན་གནོད་ཀྱང་མི་ཤེས་ལ།
དེ་བས་དེའི་ཐོབ་ཤོར་གྱི་ཚུལ་མི་ཤེས་སྟབས། ཕྱི་རྒྱལ་གྱི་གནས་ཚུལ་ལ་བལྟ་
བ་དང་མཚུངས་པར་དེའི་ཚུལ་གཏན་ནས་མི་ཤེས་སོ། །དེ་ནི་ང་ཚོའི་འཇར་
པན་གྱི་མིས་ཅིའི་ཕྱིར་མི་ཤེས་པ་དང་ཕྱི་རྒྱལ་གྱི་མིས་ཁེ་དབང་རྩོད་ལེན་བྱེད་
པའི་རྒྱུ་རྐྱེན་གཅིག་ཡིན་ལ། གལ་ཏེ་དེ་ལྟར་མི་ཤེས་ན་སེམས་ཁྲལ་བགྱི་བའི་
གནས་ཀྱང་ཤེས་ཐབས་ག་ལ་ཡོད།
ཕྱི་རྒྱལ་བ་འཇར་པན་དུ་ཐོན་ནས་ཡུན་རིང་མ་སོང་བས་ད་སྔའི་བར་ད་
རུང་ང་ཚོར་གནོད་སྐྱོན་ཆེན་པོ་གཏོང་མེད་ལ། ང་ཚོར་ངོ་ནོངས་པའི་གནས་
ཀྱང་ཆེར་བཟོས་མེད་པས་མི་དམངས་ཀྱི་སེམས་ཁོང་དུ་བག་ཆགས་དེ་འདྲ་མི་
འཐུག ཡིན་ནའང་ཁ་ཞེ་གཉིས་མེད་ཀྱིས་རྒྱལ་ཁབ་ཅེས་པའི་མི་ཚོས་མིག་རྒྱ་
ཅུང་ཟད་ཇེ་ཆེར་བསྐྱེད་དེ་ཕྱོགས་ཡོངས་ནས་འཛམ་གླིང་སྟེང་གི་གནའ་དེང་གི་
མཛད་རྗེས་ལ་བརྟག་གཞིགས་མི་བྱེད་ཐབས་མེད་ཡིན་ཏེ། འདིའི་ཐད་འདྲི
རྒྱུ་ཞིག་ལ། ད་ལྟའི་མེ་ལེ་ཅཱན་ནི་སྔར་སུའི་རྒྱལ་ཁབ་ཡིན་ནམ། འདིའི་
བདག་པོ་དབྱིན་ཏི་ཨན་མི་ནི་མི་དཀར་རིགས་ཀྱིས་མཐར་མ་བསྐྲད་པར་མགྲོན་
པོ་དང་མགྲོན་བདག་གི་གོ་ས་བརྗེ་བ་ཡིན་ནམ། དེ་བས་ན་ད་ལྟའི་མེ་ལེ་ཅཱན་
གྱི་ཤེས་རིག་ནི་མི་དཀར་རིགས་ཀྱི་ཤེས་རིག་ཡིན་ཟེར་རྒྱུ་ལས་དེ་ལ་མེ་ལེ་ཅཱན་གྱི་
ཤེས་རིག་ཡིན་ཟེར་མི་རུང་། ཡང་ཏོན་ཡང་རྒྱལ་ཁབ་རྣམས་དང་ཨོ་གླིང་གི་
གླིང་ཕྲན་རྒྱལ་ཁབ་རྣམས་ཀྱི་གནས་ཚུལ་ལ་བལྟས་ན་དེ་ཡང་ཇི་འདྲ་ཡིན་ནམ།
སྤྱིར་ཡོ་རོབ་གླིང་གི་མི་བསླེབས་པའི་གནས་སུ་སྔར་གནས་མི་དམངས་ཀྱིས་རྒྱལ་
ཁབ་རང་ཉིད་ཀྱི་ཁེ་དབང་དང་ཁེ་ཕན་ཉམས་དམས་མི་ཡོང་བར་བསྲུང་ཞིང་
རྒྱལ་ཁབ་རང་ཉིད་ཀྱི་རང་བཙན་གྱི་ཚུལ་རྒྱུན་འཁྱོངས་བྱེད་ཐུབ་བམ། པའོ་
སི། རྒྱ་གར། ཞའེ་ལའོ། ལེ་སོན་དང་ཀྲའ་ཝའང་ཇི་ལྟར་ཡིན་ནམ།
སང་ཏཱ་བེ་ཀྲི་གླིང་ཕྲན་ནི་སྤྱི་ལོ༡༧༧༨ལོར་དབྱིན་ཇིའི་ཅཱ་པེ་ཏན་ཀོ་ཁི་ཞེས་
པས་གསར་དུ་རྙེད་ལ། བཤད་ཚུལ་ལྟར་ན་གླིང་འདི་ནི་ཉེ་འཁོར་གྱི་གླིང་ཕྲན་
གང་ལ་བལྟས་ནའང་བློ་སྒོ་ཕྱེ་བ་ཆེས་མྱུར་བར་བཤད་མོད། ། འོན་ཏེ་གླིང་
ཕྲན་འདི་གསར་དུ་རྙེད་པའི་དུས་འགོར་ད་རུང་མི་གྲངས་ཁྲི་སུམ་ཅུ་བཞི་བཅུ་
ཙམ་ལས་ལུས་མི་འདུག་སྟེ། དེ་ལྟར་ལོ་ངོ་ལྔ་བཅུ་ཙམ་གྱི་ཡུན་ཆ་མཉམ་བྱས་
ན་ལོ་རེར་ཧ་ལམ་མི་གྲངས་བརྒྱ་ཆ་ལས་བརྒྱད་ཇེ་ཉུང་དུ་སོང་ཞིང་། དེར་རྒྱུ་
རྐྱེན་སྣ་ཚོགས་ཡོད་སྲིད་ཀྱང་གནས་སྐབས་མི་བཤད་ལ། འདིའི་བློ་སྒོ་ཕྱེ་བ་
ཟེར་བ་ནི་མཐར་གཏུགས་ན་ཅི་ཞིག་ཡིན་ནམ་ཞེ་ན། དེ་ནི་གླིང་ཕྲན་དེའི་
སྟེང་འཚོ་གཞེས་བྱས་པའི་མི་རྣམས་ཀྱིས་མི་ཤ་ཟ་བའི་སྲོལ་ངན་མཚམས་བཞག་
པ་མ་ཟད། ད་རུང་མི་དཀར་རིགས་ཀྱི་བྲན་གཡོག་བྱེད་འོས་ཙམ་ལ་བཤད་པ་
རེད། ཀྲུང་གོར་མཚོན་ན་མངའ་ཁོངས་རྒྱ་ཁྱོན་ཆེ་བའི་རྐྱེན་གྱིས་ནུབ་གླིང་བ་
མཚོ་རྒྱུད་ས་ཁུལ་ཙམ་ལས་ད་རུང་ནང་ཁུལ་དུ་འགྲོ་ཐུབ་ཀྱིན་མེད་མོད་ཀྱང་།
ཕྱིས་ཀྱི་འགྲོ་ཕྱོགས་ལ་གཞིགས་ན་རྒྱལ་ཁབ་དེ་ཡང་མ་འོངས་པར་ནུབ་གླིང་བའི་
ཞིང་དུ་འགྱུར་ངེས། ནུབ་གླིང་བ་གང་དུ་བསླེབས་པའི་གནས་དེར་ཧ་ལམ་ས་
ཞིང་གི་གཤིན་དཔལ་ཉམས་པར་བྱས་ཤིང་། རྩི་ཤིང་ཡང་སྐྱེ་མི་ཐུབ་ལ། ཐ་
ན་མིའི་རིགས་རྒྱུད་ཀྱང་མེད་པར་བཟོས་པའི་དོན་ངོ་མ་དེ་དག་མཐོང་ཕྱིན།
རང་རེའི་འཇར་པན་ཡང་ཏོན་ཡཱང་ཕྱོགས་ཀྱི་རྒྱལ་ཁབ་ཅིག་ཡིན་པར་བསམ་ན།
ད་སྔའི་བར་ཕྱི་ཕྱོགས་འབྲེལ་བའི་སྟེང་ད་རུང་གནོད་ཚབས་ཆེན་པོ་ཉོས་མ་མྱོང་
ནའང་ཕྱིས་ཀྱི་བྱུར་རྐྱེན་ལ་གཞིགས་ན་སེམས་ཁྲལ་མི་བྱེད་ཐབས་མེད་རེད་་
དོ། །
གོང་གླེང་དག་གལ་སྲིད་བདེན་ཚེ་འཇར་པན་གྱི་ཕྱི་ཕྱོགས་འབྲེལ་བའི་
གནད་དོན་ནི་དཔལ་འབྱོར་གྱི་ཕྱོགས་སམ་ཡང་ན་ཁེ་དབང་གི་ཆ་གང་ནས་
བཤད་ཀྱང་དཀའ་ཚེགས་ཤིན་ཏུ་ཆེ་བས་རྒྱལ་ཁབ་ཀྱི་སྲོག་རྩར་གནོད་པའི་ནད་
ཚབས་ཆེན་ཞིག་གོ། ནད་ལྕི་འདི་ནི་རྒྱལ་ཡོངས་མི་དམངས་སྤྱི་ལ་ཁྱབ་པའི་
ནད་ཅིག་ཡིན་སྟབས། ངེས་པར་དུ་རྒྱལ་ཡོངས་མི་དམངས་ཀྱིས་མཉམ་དུ་
ནད་བཅོས་པའི་ཐབས་ལམ་འཚོལ་དགོས་ཏེ། ནད་ལྕི་ཡང་གང་གི་ཕྱོགས་སུ་
ཆས་ཀྱང་ཚང་མ་རང་ཉིད་ཀྱི་དོན་ཡིན་ལ། ཕན་གནོད་ཐོབ་ཤོར་ཐམས་ཅད་
རང་ཉིད་ཀྱི་ཡིན་པས་ཅུང་ཟད་ཀྱང་གཞན་ལ་བརྟེན་མི་འོས་སོ། །མཐོང་རྒྱ་
ཐོས་རྒྱ་ཀུ་དོག་པའི་མིས་ནི་ཉེ་སྔོན་གྱི་སྤྱི་ཚོགས་གནས་ཚུལ་སྔར་དང་མི་འདྲ་བ་
མཐོང་རྗེས་དེ་ནི་ཤེས་རིག་དང༌། དེ་ཕྱི་འབྲེལ་ལ་བརྟེན་ནས་བྱུང་བར་འདོད
པ་མ་ཟད། ཕྱི་འབྲེལ་གྱི་རྒྱ་ཇི་ལྟར་ཆེ་ན་དེ་ལྟར་འཇར་པན་གྱི་ཤེས་རིག་ཀྱང་
སྔར་བས་དར་བར་འདོད་པ་གཞི་བྱས་ནས་དེ་ལ་དགའ་བསུ་བྱེད་ཀྱིན་འདུག
ཡིན་ནའང་ཁོ་ཚོས་བཤད་པའི་ཤེས་རིག་ནི་ཕྱིའི་རྣམ་པ་ཙམ་སྟེ། ཁོ་བོས་
འདོད་པའི་ཤེས་རིག་དྲུངས་ནས་མ་ཡིན་ནོ། །ངོ་མར་དེ་འདྲའི་ཤེས་རིག་ཆེས་
ཆེར་དར་ན། གལ་ཏེ་རྒྱལ་ཡོངས་མི་དམངས་ལ་རང་བཙན་གྱི་བསམ་བློ་་
བཅོས་མིན་ཞིག་མེད་ན། ཤེས་རིག་གིས་ཀྱང་འཇར་པན་ལ་ཕན་ནུས་ཅི་ཡང་
ཐོན་མི་སྲིད་པས། འཇར་པན་གྱི་ཤེས་རིག་ཅེས་འབོད་མི་རུང་། ས་ཁམས་
ཀྱི་ཕྱོགས་ནས་ས་ཞིང་རི་ཀླུང་ལ་རྒྱལ་ཁབ་ཏུ་འབོད་ནའང་། ཁོ་བོས་ནི་་་
མངའ་ཁོངས་དང་མི་དམངས་མཉམ་སྦྲེལ་བྱས་པ་ལ་ད་གཟོད་རྒྱལ་ཁབ་ཅེས་
བཤད་ཆོག་འདོད། རྒྱལ་ཁབ་ཀྱི་རང་བཙན་ཟེར་བ་དང་། རྒྱལ་ཁབ་ཀྱི་
ཤེས་རིག་ཏུ་འབོད་པ་ནི་རྒྱལ་ཁབ་གཅིག་གི་མི་དམངས་རྡོག་རྩ་གཅིག་སྒྲིལ་གྱི་
སྒོ་ནས་རྒྱལ་ཁབ་ཀྱི་རང་བཙན་སྲུང་སྐྱོབ་དང་། རྒྱལ་ཁབ་ཀྱི་ཁེ་དབང་དང་
ལ་རྒྱ་སྲུང་སྐྱོང་བྱེད་པར་ལྟོས་ཏེ་བཤད་པ་ཡིན་ལ། གལ་ཏེ་རྒྱལ་ཁབ་ཀྱི་རང་
བཙན་དང་ཤེས་རིག་ས་ཁོངས་ཙམ་ལས་དེ་གའི་མི་དམངས་ལ་མི་སྦྲེལ་བར་གླེང་
ན་ད་ལྟའི་མེ་ལེ་ཅཱན་གྱི་ཤེས་རིག་མཐོང་ན་ངེས་པ་དབྱིན་ཏི་ཨན་མིའི་ཕྱིར་
དགའ་སྤྲོ་ཆེན་པོ་བརྟས་དགོས་པ་དང་། .ཕྱོགས་མཚུངས་ང་ཚོའི་འཇར་པན་
དུ་ཆབ་སྲིད་དང་རིག་གཞུང་སོགས་ཚང་མ་ཡོ་རོབ་གླིང་གི་མིའི་ཕྱག་ཏུ་བཞག་
སྟེ་འཇར་པན་རང་ཉིད་ཀྱི་མི་དེ་དག་གི་བྲན་གཡོག་བྱས་ན། དེའང་འཇར་
པན་གྱི་མངའ་ཁོངས་ལ་གནོད་རྐྱེན་ཅི་ཡང་མེད་ཅིང་། དེ་ལས་ལྡོག་སྟེ་ད་
ལྟར་བལྟས་ན་འཇར་པན་ནི་ཆེས་ཁྱད་དུ་འཕགས་པའི་ཤེས་རིག་གིས་ཕྱུག་པའི་
རང་བཙན་རྒྱལ་ཁབ་ཅིག་ཏུ་འགྱུར་བར་འདོད་པ་ནི་ངོ་མས་བབ་ཅོལ་མཐར་
སོན་ཞིག་རེད་དོ། །
མཁས་པ་ལ་ལས་རྒྱལ་ཁབ་བར་གྱི་འགྲོ་འོང་ནི་སྤྱི་སེམས་ལས་སྒེར་སེམས་
མེད་པ་ཞིག་ཡིན་ཞིང་། ཕན་ཚུན་བར་སེམས་ངན་ཡོད་པའི་ངེས་པ་མེད་
དོ། །དེ་བས་ན་གང་ཐུབ་ཀྱིས་རང་མོས་ཉོ་ཚོང་དང་། རང་མོས་འགྲོ་འོང་
བྱེད་ཆོག གལ་སྲིད་ང་ཚོའི་ཁེ་དབང་དང་ཁེ་ཕན་ལ་ངོ་མར་གནོད་པའི་
གནས་ཚུལ་བྱུང་ཚེ། ངེས་པར་དུ་ང་ཚོའི་ཕྱོགས་ནས་དེའི་འབྱུང་རྐྱེན་རྩད་
གཅོད་བྱེད་དགོས་ཏེ། རང་གིས་སྐྱོན་བཅོས་མི་བྱེད་པར་གཞན་ལ་ཁ་རྡུང་ཚ་
དྲགས་བྱེད་པ་ནི་འོས་འཚམ་ཞིག་ག་ལ་ཡིན། ད་སྐབས་ཕྱི་རྒྱལ་བ་དང་ཞི་
བདེའི་འགྲོ་འོང་བྱེད་ཙ་ན་ངེས་པར་གཞུང་དྲང་བློ་དཀར་གྱི་སྒོ་ནས་མཛའ་
མཐུན་གྱི་རང་བཞིན་རྒྱུན་འཁྱོངས་བྱེད་ཅིང་དོགས་པ་མི་ཟ་བའི་ཚུལ་ཁྱབ་་
བསྒྲགས་བྱ་དགོས། ཞེས་བཤད་ལ། བཤད་ཚུལ་དེ་མི་སྒེར་དང་མི་སྒེར་གྱི་
བར་གྱི་འབྲེལ་བར་བཤད་ན་དངོས་གནས་དེ་ལྟར་ཡིན་སྲིད་ཀྱང་། རྒྱལ་ཁབ་
བར་གྱི་འགྲོ་འོང་དང་སྒེར་འབྲེལ་གྱི་རང་བཞིན་དྲུངས་ནས་མི་འདྲ་སྟེ། ཚང་
མས་སྔོན་བཀས་བཀོད་རྒྱུད་འཛིན་དུས་སྐབས་ཀྱི་ཁམས་རྒྱལ་བར་གྱི་འགྲོ་འོང་
ཇི་འདྲ་ཡིན་པ་ཤེས་སམ། རྒྱལ་ཕྲན་སོ་སོའི་མི་དམངས་ཀྱིས་མི་ཤེས་མི་སྲིད་
མོད། འོན་ཏེ་རྒྱལ་ཕྲན་དང་རྒྱལ་ཕྲན་གྱི་བར་གྱི་འགྲོ་འོང་ཐད་སྒེར་སེམས་
མེད་དཀའ་ལ། དེ་འདྲའི་གནས་ཚུལ་དེ་ཕྱིའི་རྒྱལ་ཕྲན་ལ་མཚོན་ན་སྒེར་དོན་
ཞིག་ཡིན་པ་སྨོས་མ་དགོས། འོན་ཀྱང་རྒྱལ་ཕྲན་ནང་ཁུལ་ལ་མཚོན་ན་སྤྱི་དོན་
མ་རེད་སུ་ཡིས་ཟེར། དེ་བས་ན་དེ་ལ་ནི་རྒྱལ་ཕྲན་གྱིས་སྒེར་ཞེན་ཞེས་བྱ།
དེ་འདྲའི་སྒེར་ཞེན་ནི་སྐད་གསང་མཐོན་པོས་སྒེར་སེམས་མེད་པར་བསྒྲགས་
ཙམ་གྱིས་སེལ་མི་ནུས། ཇི་ལྟར་དེ་འདྲའི་རྒྱལ་ཕྲན་གནས་ན་དེ་ལྟར་སྒེར་ཞེན་
གྱི་བསམ་བློའང་འཇིག་མི་སྲིད། དེ་ལྟར་ལོ་འགའི་སྔོན་རྒྱལ་ཕྲན་དོར་བའི་
དབང་གིས་ད་གཟོད་བསམ་བློ་དེ་གཙང་སེལ་ཐུབ་ཅིང་། ད་ལྟའི་དུས་ལ་
བསླེབས་དུས་རྒྱལ་ཕྲན་རྣམས་ཀྱི་མི་དམངས་ཕལ་ཆེར་རྒྱལ་ཕྲན་རྙིང་བའི་བརྩེ་
ཞེན་ལས་རིམ་གྱིས་ཐར་ལ། ཡིན་ནའང་རྒྱལ་ཕྲན་དེ་དག་གནས་པའི་དུས་
སྐབས་སུ་གཏན་ནས་གཤེ་གཤེ་གཏོང་མི་རུང་། རྒྱལ་ཁབ་ནང་གི་རྒྱལ་ཕྲན་གྱི་
བར་དེ་ལྟར་ཡིན་མོད་ཀྱང་། ཤར་ནུབ་ཏུ་བར་ཐག་རིང་པོར་གནས་ཤིང་
མངའ་རིས་མི་འདྲ་བའི་ཕྱི་རྒྱལ་བར་སྤྱི་གཞུང་ཁོ་ནའི་བསམ་བློ་བཟུང་ནས་ཁོ་
ཚོར་འགྲོ་འོང་འབྲེལ་འཛུགས་བྱེད་པ་ནི་ཇི་འདྲའི་བསམ་ཚུལ་ཞིག་སྟེ་ཚུལ་་
ལུགས་དང་མི་མཐུན་པ་ཐལ་དྲགས་པ་ཞིག་མ་ཡིན་ནམ། སྤྱིར་སྒེར་དོར་སྤྱི་
གཉེར་གྱི་བསམ་པ་ནི་ལེགས་སྤེལ་བྱེད་རི་བ་ཞིག་ཡིན་མོད་ཀྱང་། གལ་ཏེ་
ནུབ་གླིང་གི་རྒྱལ་ཁབ་རྣམས་ཀྱིས་ང་ཚོར་དེ་འདྲའི་བསམ་པ་བསྟན་ན་དགའ་
བསུ་བྱེད་ཅིང་གཏན་ནས་མི་ཟློག ཡིན་ནའང་། དེ་ལྟ་བུའི་ཚད་དུ་བསླེབ་
ཐུབ་པར་བྱ་ན་ཐོག་མར་ངེས་པར་དུ་རང་རེའི་རྒྱལ་ཁབ་ཀྱིས་རྒྱལ་ཕྲན་དོར་བ་
ལྟར་འཛམ་གླིང་ཡོངས་ཀྱི་སྲིད་གཞུང་འདོར་དགོས་ལ། མཁས་པ་ཚོས་་་་
བལྟས་ན་དེ་འདྲ་བྱེད་ཐུབ་རྒྱུ་རེད་དམ། གལ་ཏེ་མི་ཐུབ་ན། འཛམ་གླིང་
སྟེང་རྒྱལ་ཁབ་དང་སྲིད་གཞུང་གནས་ཚེ་རྒྱལ་འབངས་སོ་སོའི་སྒེར་ཞེན་སེལ་
ཐབས་མེད་དོ། །གལ་ཏེ་སྒེར་ཞེན་སེལ་བའི་ཐབས་མེད་ན་ཕན་ཚུན་བར་སྒེར་
ཞེན་གཞིར་བཞག་གི་སྟེང་ནས་འགྲོ་འོང་བྱེད་ལ། དེ་ནི་ཅིའི་ཕྱིར་སྒེར་ཞེན་
དང་རྒྱལ་གཅེས་བསམ་བློ་ཞེས་པ་དོན་གཅིག་མིང་གི་རྣམ་གྲངས་ཙམ་དུ་སོང་
བའི་འབྱུང་རྩ་རེད།
གོང་བཤད་ལྟར་ཕྱི་ཕྱོགས་ཀྱི་འབྲེལ་བ་ནི་རང་རེའི་རྒྱལ་ཁབ་ཀྱི་ནད་གཞི་
ཆེན་པོ་ཞིག་སྟེ། ནད་དེ་བཅོས་དགོས་ན་ངེས་པར་དུ་རྒྱལ་ཁབ་རང་ཉིད་ཀྱི་
མི་དམངས་ལ་བརྟེན་དགོས་པས། བྱ་བ་འདི་ནི་ཆེས་དཀའ་ཚེགས་ཆེ་བ་ཞིག་
ཡིན་ནོ། །ལེའུ་འདིའི་དབུར་བཤད་པ་བཞིན་རང་རེའི་རྒྱལ་ཁབ་ནི་ད་སྐབས་
ད་རུང་ཞི་བདེ་དུས་འཇགས་ཞིག་མ་ཡིན་ལ། གནས་པའི་གནད་དོན་ཡང་
སྔར་བས་དཀའ་ཚེགས་ཅན་དུ་འདུག་པར་བཤད་པའང་དེ་འདྲའི་ཕྱི་ཕྱོགས་ཀྱི་
འབྲེལ་བའི་ནད་གཞི་ལ་ལྟོས་ཏེ་སྨོས་པ་ཡིན་པས། ཕྱི་ཕྱོགས་ཀྱི་འབྲེལ་བའི་
སྟེང་ངེས་པར་དུ་ཁ་ཞེ་གཉིས་མེད་ཀྱི་ཁེ་ཕན་དོར་ཞིང་ཐ་ན་རང་སྲོག་བློས་
གཏོང་བར་བྱ་དགོས་ལ། དེ་འདྲ་ན་ད་ལྟའི་འཇར་པན་གྱི་མིས་ད་རུང་ཁུར་
མེད་ལྷོད་ཡངས་ཀྱིས་དུས་འདའ་བར་བྱེད་ཐུབ་བམ། གནའ་སྔ་མོ་ནས་་་
བཟུང་བྱུང་བའི་རྒྱལ་བློན་གྱི་ཕ་ཆོས་དང༌། ཡབ་མེས་ཀྱི་སྲོལ་རྒྱུན། གོང་
འོག་གི་མིང་ཐོབ། །མཆོག་དམན་གྱི་ཁྱད་པར་ནི་དེ་རིང་རྒྱལ་ཁབ་ཀྱི་དྲང་
བདེན་དང་། རྒྱལ་ཁབ་ཀྱི་སྲོལ་རྒྱུན། ཕྱི་ནང་གི་མིང་ཐོབ། ཕྱི་ནང་གི་
ཁྱད་པར་དུ་གྱུར་ཟིན་པ་མ་ཡིན་ནམ། དཔེར་ན་སྔོན་བཀས་བཀོད་རྒྱུད་་
འཛིན་གྱི་དུས་རབས་སུ། སཱ་ཚོའུ་མཱ་རྒྱལ་ཕྲན་གྱི་ཞིས་མཱ་ཛོའུའི་ཕྱོགས་དང་
ཤེའུ་ཨོའུ་ཀཱ་རྒྱལ་ཕྲན་གྱི་ཨིས་ཐའོ་ཨོའུ་ཁྱིམ་རྒྱུད་བར་དགྲ་ཤ་བྱུང་སྟབས།
ཨིས་ཐའོ་ཨོའུའི་བློན་འབངས་རྣམས་སཱ་ཚོའུ་མཱ་རྒྱལ་ཕྲན་ལ་ཤིན་ཏུ་སྡང་ཞིང་།
བཤད་ཚུལ་ན་ལོ་རེའི་ལོ་གསར་གྱི་དུས་བློན་པོ་རྣམས་རྒྱལ་བོར་ཞལ་མཇལ་དུ་
ཕེབས་ཚེ། སྔར་རྒྱུན་ལྟར་ཐོག་མར་ཕན་ཚུན་ལ་སཱ་ཚོའུ་མཱ་རྒྱལ་ཕྲན་གྱི་འཁོན་
བརྗེད་མི་འོས་པར་གདམས་ཤིང༌། དེ་ནས་ད་གཟོད་ལོ་གསར་གྱི་དགའ་སྟོན་
རྟེན་འབྲེལ་ཞུ། ཡོ་རོབ་གླིང་ལ་མཚོན་ན། ཧྥ་རན་སེའི་གོང་མ་ནཱ་ཕུའོ་ནོན་
གདུང་རབས་དང་པོའི་དུས་སུ། ཕུའོ་ལོ་ཧྲི་ཨ་ནི་ཧྥ་རན་སེས་གཡུལ་ལས་ཕམ་
ཞིང་ངོ་ཚ་ཆེན་པོ་ཉོས་སྟབས། ཕུའོ་ལོ་ཧྲིའི་མི་རྣམས་ཧྥ་རན་སེར་ཧ་ཅང་
སྡང་ལ་དགྲ་ལན་འཇལ་རྒྱུ་དྲུངས་ནས་མི་བསྙེལ། རྒྱུ་མཚན་དེར་བརྟེན་་་
ཐབས་བཀོད་གང་ལེགས་ཀྱིས་མཐར་སྤྱི་ལོ༡༨༧༠ལོར་རེ་འདུན་འགྲུབ་པར་
གྱུར། བྱ་བ་འདི་དག་ཚང་མ་ཞེ་སྡང་བས་ཀུན་ནས་བསླང་བའི་ཡིད་ཁམས་མི་
ལེགས་པ་ཡིན་པས་བསྟོད་བསྔགས་བྱེད་རི་བ་ཞིག་མ་ཡིན་ལ། འོན་ཏེ་འདི་
ཕྱོགས་ནས་རྒྱལ་ཁབ་སྲུང་སྐྱོབ་བྱེད་སླ་བ་ཞིག་མིན་པ་དང་མི་དམངས་ཀྱི་དཀའ་
སྤྱད་འབད་བརྩོན་གྱི་ཚུལ་རྟོགས་ཐུབ་བོ། །ང་ཚོའི་འཇར་པན་ལ་མཚོན་ན་ཕྱི་
ཕྱོགས་འབྲེལ་བའི་སྟེང་ཨིས་ཐའོ་ཨོའུ་དང་ཕུའོ་ལོ་ཧྲི་ལྟ་བུའི་དཀའ་སྡུག་ད་རུང་
མ་མྱོང་ནའང་། རྒྱ་གར་དང་སྔོན་དཔེ་གཞན་གཞིར་བྱས་ན་ཨིས་ཐའོ་ཨེའུ་
དང་ཕུའོ་ལོ་ཧྲི་ལྟར་ངེས་པར་དུ་དོགས་ཟོན་ཧུར་བརྩོན་བྱ་དགོས་ཏེ། རྒྱལ་
འབངས་ཡོངས་ཀྱིས་ལོ་གསར་གྱི་སྐབས་བསླབ་བྱ་ཐེངས་གཅིག་བྱེད་པ་མ་ཟད།
ངེས་པར་དུ་ཉིན་རེའི་ནངས་སྔ་མོར་ཐོག་མར་ཕྱི་ཕྱོགས་འབྲེལ་བ་ལ་སྣང་ཆུང་
བྱེད་མི་འོས་པར་ཕན་ཚུན་བསླབ་འདོན་བྱས་རྗེས་ནངས་ཇ་བཞེས་དགོས་སོ། །
དེར་བལྟས་ན་འཇར་པན་གྱི་མིས་ཡབ་མེས་དག་གིས་ཤུལ་དུ་བཞག་པའི་རྡོག་
ཁྲེས་བསྐྱུར་ཕྱིན་རྡོག་ཁྲེས་གསར་བ་མེད་པ་མ་ཡིན་ཏེ། རྡོག་ཁྲེས་གསར་བས་
ཕྲག་པ་མནན་ཟིན་པ་མ་ཟད། སྔར་གྱི་དེ་ལས་ད་རུང་བརྒྱ་ཕྲག་འཕར་གྱིས་
ལྕིའོ། །རྡོག་ཁྲེས་དེ་ཐེག་དགོས་ན་ངེས་པར་དུ་སྔར་བས་སྟོབས་ཤུགས་བརྒྱ་
འཕར་གྱིས་འབད་དགོས། སྔོན་ཆད་བཟོད་སྒོམ་འགན་སྒྲུབ་བྱས་པས་ཆོག་
མོད། ད་ལྟར་དེའི་མི་ཚད་ད་རུང་ངེས་པར་དཔྱིད་དཔལ་རྒྱས་པ་ལྟ་བུའི་སྙིང་
སྟོབས་གྱེན་འཕྱུར་གྱི་ངར་ཉམས་དགོས་སོ། །མི་དམངས་ཀྱི་གཤིས་རྒྱུད་མཐོར་
འདེགས་ཟེར་བའང་དེ་འདྲའི་བཟོད་སྒོམ་འགན་སྒྲུབ་ཀྱི་སྙིང་སྟོབས་དང་སྐྱེ་
སྟོབས་དཔའ་འབར་གྱི་རྩོལ་ཤུགས་ལ་སྦྱོང་བརྡར་བྱ་དགོས་པ་ཡིན་ནོ། །ཡིན་
ནའང་ད་ལྟ་མི་རྣམས་ཀྱིས་རྡོག་ཁྲེས་ལྗིད་མོ་དེ་ཕྲག་པར་བཞེས་ཟིན་ཀྱང་ད་
རུང་ཧ་ཅང་ཡང་མོ་ཞིག་ཏུ་འདོད་མོད། དེ་ནི་རྡོག་ཁྲེས་ཀྱི་རང་བཞིན་དང་
ལྕི་ཡང་མ་ཤེས་པའི་དབང་གིས་སྣང་མེད་ལིང་སྐྱུར་བྱས་པའམ། ཡང་ན་་
སེམས་ཁུར་བྱེད་ཤེས་ཀྱང་ཁུར་ཇི་ལྟར་བཞེས་ཚུལ་མ་ཤེས་པས་ཐབས་ལམ་གྱི་
སྟེང་ནས་ནོར་འཁྲུལ་བྱུང་བ་རེད་དོ། །དཔེར་ན་སྤྱི་ཚོགས་སྟེང་མི་ཆེས་མང་པོ་
ཞིག་ནུབ་གླིང་བར་སྡང་མིག་བྱེད་ནའང༌། འོན་ཏེ་ཁོ་ཚོས་སྡང་དགོས་པར་མི་
སྡང་ལ། ཞེ་སྡང་མི་དགོས་པ་ལ་དེ་ལས་ལྡོག་སྟེ་སྡང་བ་དང༌། དོགས་ཟོན་
ཕྲག་དོག་གི་སེམས་ཀྱིས་མིག་སྔར་གྱི་བྱ་བ་ཕྲན་ཚེགས་ཀྱི་ཆེད་ཁོང་ཁྲོས་ཏེ་ཆུང་
ན་ལྐོག་དགྲོང་དང་ཆེ་ན་མཐར་སྐྲོད་ཀྱི་ལས་འགུལ་སྤེལ་བས། མཐའ་མཇུག་
རྒྱལ་ཁབ་ལ་གནོད་སྐྱོན་ཟད་མཐའ་བྲལ་བ་ཞིག་བཟོས་ལ། དེ་འདྲའི་མི་ནི་
དངོས་གནས་སྨྱོན་པ་ལས་ཀྱང་སྨྱོན་པ་ཡིན་ནོ། །
ད་རུང་རྒྱལ་གཅེས་པ་རིགས་གཅིག་ནི་མཐར་སྐྲོད་མཁན་གྱི་ལྟ་ཚུལ་ལས་
ཅུང་ཟད་ལྷག་སྟེ། ཁོ་ཚོས་ཕྱི་མི་བབ་ཅོལ་གྱིས་ཕྱིར་སྐྲོལ་ཅིང་། ཕྱི་ཕྱོགས་
འབྲེལ་བའི་ཐད་དཀའ་ངལ་གནས་པའི་འབྱུང་རྩ་ནི་དམག་ཤུགས་ཞན་པའི་
རྐྱེན་གྱིས་ཡིན་པས། གལ་ཏེ་དམག་ཤུགས་ཇེ་སྟོབས་སུ་བཞག་ན་རང་ཤུགས་
ཀྱིས་ཕྱི་ཕྱོགས་དང་སྟོབས་མཉམ་དུ་འགྱུར་སྟབས། མཚོ་དང་སྐམ་སའི་་་
དམག་གི་འགྲོ་གྲོན་ཇེ་མང་དུ་གཏོང་ཞིང་། མཚོ་གྲུ་དང་མེ་སྒྱེགས་ཉོ་བ།
སྒྱེགས་སྟེགས་བརྩིགས་པ། དམག་ཆས་བཟོ་གྲྭ་འཛུགས་པ་བཅས་དར་སྤེལ་
བྱས་ན་འདོད་ཀྱིན་ཡོད་ལ། དེ་དག་གིས་ནི་ཕལ་ཆེར་དབྱིན་ཇིར་དམག་གྲུ་
སྟོང་ཕྲག་ཡོད་པ་མཐོང་ནས་རང་ཉིད་ལའང་དེ་འདྲ་ཡོད་ན། དབྱིན་ཇི་དང་
འགྲན་བཟོད་པར་འདོད་མོད། དེ་འདྲའི་བསམ་ཚུལ་གྱིས་ནི་ད་རུང་དངོས་
པོའི་བར་གྱི་འོས་འཚམ་གྱི་འབྲེལ་སྦྱོར་རྟོགས་མི་འདུག དབྱིན་ཇིཪ་དམག་
གྲུ་སྟོང་ཕྲག་ཡོད་ཀྱང་དེ་ཙམ་མ་ཡིན་ཏེ། དེ་ལྟ་བུ་ཞིག་ཡོད་ན་ཚོང་གྲུའང་ཁྲི་
ཕྲག་ཡོད་ངེས། དེ་ཡོད་ན་མཚོ་དམག་ཀྱང་འབུམ་ཕྲག་ཡོད་ངེས། དེ་ལྟ་
བུའི་མཚོ་དམག་གསོ་སྐྱོང་བྱས་ན་ཡོན་ཏན་མེད་མི་རུང་། དེ་བས་ན།
མཁས་པའང་མང་དགོས་ལ་ཚོང་བའང་མང་དགོས། དེ་བཞིན་བཅའ་ཁྲིམམས་
ཀྱང་འཐུས་ཚང་ཡིན་དགོས་ལ་ཚོང་ལས་ཀྱང་དར་རྒྱས་ཆེ་དགོས་པ་སོགས་སྤྱིར་
འགྲོ་བ་མིའི་རིགས་ཀྱི་སྤྱི་ཚོགས་ལ་མཁོ་བའི་ཆོས་ཐམས་ཅད་མཐའ་གཅིག་ཏུ་
ཚང་ན་དམག་གྲུ་སྟོང་ཕྲག་གི་དགོས་མཁོ་དང་བསྟུན་པས། ད་གཟོད་དམག་
གྲུ་སྟོང་ཕྲག་ཡོད་སྲིད་དོ། །གཞན་དཔེར་ན་དམག་ཆས་བཟོ་གྲྭ་དང་སྒྱེགས་
སྟེགས་སོགས་ཀྱང་དེ་ལས་མ་འདས་ཏེ། དེ་ཚོ་ངེས་པར་ཆ་རྐྱེན་གཞན་དག་སྣ་
ཚོགས་དང་འོས་འཚམ་གྱིས་བསྟུན་དགོས་སོ། །གལ་ཏེ་བསྟུན་ཚུལ་མ་འགྲིག་ན་
ལག་ཆ་ཇི་ལྟར་བཟང་ཡང་དེའི་ནུས་པ་འདོན་མི་ཐུབ། ། དམག་ཆས་་
གཙིགས་ཆེན་དུ་འཛིན་པའི་རྒྱལ་ཁབ་ལ་ལས་སྔ་འདང་ཕྱི་གཞིགས་མི་བྱེད་པར་
དངུལ་ལོར་འབོར་ཆེན་དུས་རྒྱུན་དེའི་སྟེང་དུ་བཀོལ་བས། མཐར་བུ་ལོན་གྱི་
འོབས་སུ་ཚུད་པའི་དབང་གིས་རྒྱལ་ཁབ་འཇིག་པའང་ཡོད། ད་ལྟའི་འཇར་
པན་གྱིས་ཀྱང་དེ་མཚུངས་དམག་ཆས་སྟ་གོན་བྱེད་པར་འདོད་མོད། སྒྱེགས་
ཆེན་དམག་གྲུ་མ་ཟད་ཐ་ན་མེ་མདའ་དམག་ལྭ་ཙམ་གྱི་ཡང་བརྒྱ་ཆ་གོ་དགུ་ཕྱི་
རྒྱལ་བརྟེན་དགོས་པར་འདུག དེ་ནི་རང་རེ་རྒྱལ་ཁབ་ཀྱི་ཐོན་སྐྱེད་ལག་རྩལ་
རྗེས་ལུས་ཡིན་པའི་རྐྱེན་ལས་བྱུང་བ་སྨོས་མ་དགོས། དེ་ལྟ་བུའི་ཐོན་སྐྱེད་ལག་
རྩར་རྗེས་ལུས་ཀྱིས་ཀྱང་ང་ཚོའི་རྒྱལ་ཁབ་ད་རུང་ཤེས་རིག་ཚད་མཐོན་པོར་མ་
བསླེབ་པའང་མཚོན་ཡོད། དེ་འདྲའི་ཆ་རྐྱེན་གཞན་པ་མི་ཚང་བའི་གནས་
ཚུལ་འོག་རང་གཅིག་པུར་བརྟེན་ནས་དམག་ཆས་སྟོབས་ལྡན་དུ་སྤེལ་བར་བྱས་
ན་ཆོས་རྣམས་ཀྱི་འོས་འཚམ་གྱི་བསྟུན་ཚུལ་དང་འགལ་བས་ནུས་པ་ཐོན་མི་ནུས།
དེར་བརྟེན། ད་ལྟའི་ཕྱི་ཕྱོགས་འབྲེལ་བ་ནི་དམག་ཆས་སྤེལ་བ་ཙམ་ལ་བརྟེན་
ནས་རྒྱུན་བསྲིང་ཐུབ་པ་ཞིག་མ་ཡིན་ནོ། །
གོང་གླེང་ལྟར་ལྐོག་བགྲོངས་མཐར་སྐྲོད་སྨྲ་བ་ནི་བཤད་རིན་མེད་པ་སྨོས་
མ་དགོས་ཤིང་། སྔར་བས་དམག་ཆས་རྒྱ་བསྐྱེད་པའི་ཐབས་བཀོད་ཀྱིས་ཀྱང་
ཕན་ནུས་མི་ཐོན་ལ། ཡང་དཔེར་ན་སྔར་བཤད་པའི་རྒྱལ་ཁབ་ཀྱི་ལམ་ལུགས་
སྨྲ་བ་དང་། ཡེ་ཤུ་སྨྲ་བ། རྒྱའི་རོའུ་ལུགས་སྨྲ་བ་བཅས་ཀྱིས་ཀྱང་མི་སེམས་
འགུག་མི་ནུས། དེ་བས་ན་ཇི་ལྟར་བྱས་ན་ལེགས་ཤེ་ན། ཐབས་ལམ་ཉག་
གཅིག་ནི་དམིགས་ཡུལ་གཏན་ལ་ཕབ་སྟེ་ཤེས་རིག་གི་ཕྱོགས་སུ་སྙེག་པ་ལས་
གཞན་མེད། འོ་ན་དམིགས་ཡུལ་དེ་ནི་གང་ཡིན་ཞེ་ན། དེ་ནི་ཕྱི་ནང་གི་དབྱེ་
མཚམས་གསལ་འབྱེད་ཀྱིས་རང་རེའི་རྒྱལ་ཁབ་ཀྱི་རང་བཙན་སྲུང་སྐྱོབ་བྱེད་པ་
རེད་ལ། སྲུང་སྐྱོབ་ཀྱི་ཐབས་ཀྱང་ཤེས་རིག་བརྩོན་ལེན་བྱེད་པ་ལས་གཞན་ཅི་
ཡང་མེད་དོ། །དེ་རིང་འཇར་པན་གྱི་མིར་ཤེས་རིག་གི་ཕྱོགས་སུ་བསྐྱོད་པར་
འབོད་སྐུལ་གཏོང་བ་ནི་རང་རེའི་རྒྱལ་ཁབ་ཀྱི་རང་བཙན་བསྲུང་བའི་ཕྱིར་་
རོ། །དེ་ལྟ་བས་ན། རྒྱལ་ཁབ་ཀྱི་རང་བཙན་ནི་དམིགས་ཡུལ་ཡིན་ལ། རྒྱལ་
འབངས་ཀྱི་ཤེས་རིག་ནི་དམིགས་ཡུལ་དེར་བསླེབ་པའི་ལག་ཐབས་ཡིན།
གལ་ཏེ་སྤྱི་ཚོགས་སྟེང་གི་ཆོས་ཐམས་ཅད་ཀྱི་དམིགས་ཡུལ་དང་དམིགས་ཡུལ་
དེར་ཕྱིན་པའི་ཐབས་ལམ་སྡོམ་རྩིས་བགྱིས་ན་དེ་ལ་རིམ་པ་མཐའ་ཡས་ཤིག་
མཆིས་པ་དང་། ཁོ་བོས་ལེའུ་འདིར་གྲོས་གླེང་བྱས་པ་མཐར་གཏུགས་ན་རང་
རྒྱལ་གྱི་རང་བཙན་འགན་ལེན་མཐའ་འཁྱོལ་དམིགས་ཡུལ་བྱས་པ་ཡིན་ནོ། །
གཞུང་འདིའི་འགོ་བཟུང་འཕྲལ་ཆོས་རྣམས་ཀྱི་ཕན་གནོད་ཐོབ་ཤོར་གྲོས་་་་་་
བསྡུར་བྱེད་ཚེ། གལ་ཏེ་དེའི་དམིགས་ཡུལ་གཏན་ལ་མ་ཕབ་ན་གྲོས་མོལ་བྱེད་
ཐབས་བྲལ་འདུག་ཅེས་བཤད་པ་དེ་ཚན་པ་འདི་རྟོགས་ཐབས་ཀྱི་དཔྱད་གཞི་བྱ་
རུང་བ་དང་། ཕལ་ཆེར་མི་ལ་ལས། འགྲོ་བ་མིའི་རིགས་ཀྱིས་རང་རྒྱལ་གྱི་
རང་བཙན་ཙམ་ངེས་པར་དམིགས་ཡུལ་བྱེད་མི་འོས་ཏེ། དེ་བས་ཡངས་ཤིང་
རྒྱ་ཆེ་ལ་ཁྱད་པར་དུ་འཕགས་པའི་ཡུལ་ཞིག་ལ་བསྙེག་དགོས་པར་འདོད། དེ་
བདེན་ཏེ། ་འགྲོ་བ་མིའི་རིགས་ཀྱི་སྤྱོད་ཡོན་ངེས་པར་བསླེབ་དགོས་པའི་ཆེས་
མཐོའི་གནས་ནི་ཁྱད་དུ་འཕགས་པ་ཞིག་ཡིན་ངེས་ཤིང་། རྒྱལ་ཁབ་ཀྱི་རང་
བཙན་ལྟ་བུའི་ཕྱོགས་རྩོད་མི་རུང་བ་དང་། ཕྱི་རྒྱལ་བས་བཙན་གནོད་བརྙས་
བཅོས་མ་བྱས་ཙམ་གྱིས་ཤེས་རིག་ཏུ་འབོད་མི་རུང་ནའང་། མིག་སྔར་གྱི་
འཛམ་གླིང་གི་གནས་ཚུལ་འོག་རྒྱལ་སྤྱིའི་འབྲེལ་བའི་ཕྱོགས་ལ་ད་རུང་དེ་འདྲའི་
ཁྱད་འཕགས་ཀྱི་དོན་དག་ཅིག་བཤད་ཡུལ་གྱི་གནས་མི་འདུག གལ་ཏེ་མི་ལ་
ལས་འདིའི་སྐོར་གླེང་ན་དོན་དངོས་དང་མི་མཐུན་པར་འགྱུར། ཁྱད་པར་དུ་
འཇར་པན་གྱི་མིག་སྔའི་གནས་ཚུལ་ལ་ཞིབ་ཏུ་བརྟག་ན། སྔར་བས་གནས་
ཚུལ་གྱི་ཚབས་ཆེན་རང་བཞིན་རྟོགས་པས་གཞན་ལ་ཉམས་སྣང་བྱེད་ལོང་མེད་
དེ། ཐོག་མར་འཇར་པན་གྱི་རྒྱལ་ཁབ་དང་མི་དམངས་ཀྱི་འཚོ་བ་གཏན་་
འཇགས་གཞིར་བཞག་གི་སྟེང་ནས་ད་གཟོད་ཤེས་རིག་གི་སྐོར་གླེང་འོས་ལ།
རྒྱལ་ཁབ་དང་མི་དམངས་མེད་ན་འཇར་པན་གྱི་ཤེས་རིག་གླེང་བའི་གཞི་མེད་
པས། ཁོ་བོས་ཀྱང་གྲོས་གླེང་གི་རྒྱ་ཇེ་ཆུང་དུ་བཞག་སྟེ་རང་རྒྱལ་གྱི་རང་་
བཙན་ཙམ་ཤེས་རིག་གི་དམིགས་ཡུལ་དུ་བྱེད་པའི་རྒྱུ་མཚན་ཡང་དེ་ཡིན་ནོ། །
དེ་བས་ན་ཁོ་བོའི་གྲོས་གླེང་ནི་མིག་སྔར་གྱི་འཛམ་གླིང་གི་གནས་ཚུལ་དང་མིག་
སྔར་གྱི་འཇར་པན་གྱི་རྩ་བར་གྱུར་པའི་ཁེ་ཕན་དང་། དེར་མ་ཟད་འཇར་
པན་གྱི་ཉེར་མཁོར་གཞིགས་ནས་བཤད་པ་ཡིན་སྟབས། གྲོས་གླེང་འདི་དག་
ལ་གཏིང་དཔག་དཀའ་བའི་གནས་མེད་པ་སྨོས་མེད་ཡིན་ཞིང་། མཁས་པ་
ཚོས་གློ་བུར་གྱིས་འདི་གཞི་བྱས་ཏེ་ཤེས་རིག་གི་ངེས་ཚིག་ལ་གོ་ནོར་བླངས་ཤིང་
ཤེས་རིག་ལ་སྣང་ཆུང་དང་དམའ་འབེབས་བྱེད་མི་འོས་སོ། །ཕྱོགས་མཚུངས་ཁོ་
བོས་རང་བཙན་དམིགས་ཡུལ་དུ་བྱས་ནའང་རྒྱལ་ཡོངས་མི་དམངས་ཚང་མ་
སྲིད་དོན་དཔྱོད་མཁན་བྱས་ཏེ་ཉིན་རེ་བཞིན་བྱ་བ་དེ་བསྒྲུབ་དགོས་ཞེས་ག་ལ་
ཡིན། མི་རྣམས་ཀྱི་བྱ་བ་མི་འདྲ་ལ་ངེས་པར་འདྲའང་མི་རུང་སྟེ། མི་ལ་ལ་
གཏིང་ཚད་གཞལ་དཀའ་བའི་རིག་གཞུང་ལ་བརྩོན་ཞིང་། ཇི་ལྟར་ཞིབ་་་་
འཇུག་བྱས་པ་གཏིང་ཟབ་ན་དེ་ལྟར་སྨྲ་བསམ་བརྗོད་མེད་ཀྱི་བདེ་དགས་ཟས་
ཀྱང་བརྗེད་འགྲོ། ཡང་ལ་ལས་ནི་ཁེ་ལས་གཉེར་ཞིང་ཉིན་ཧྲིལ་པོར་ཁོམ་ལོང་
སྐད་ཅིག་ཙམ་ཡང་མེད་ལ། ཕར་རྒྱུག་ཚུར་རྒྱུག་གིས་ཁྱིམ་ལས་ཀྱང་བརྗེད་
འདུག མི་དེ་དག་ལ་སྐྱོན་འཛུགས་བྱེད་མི་འོས་པ་མ་ཟད། ངེས་པར་དུ་
ཤེས་རིག་གི་རྒྱུ་ཆ་གལ་ཆེན་ཞིག་ཏུ་བགྲངས་ནས་བསྟོད་བསྔགས་བྱེད་དགོས།
ཡིན་ནའང་མི་དེ་དག་ལ་རེ་འདུན་བཅོལ་རྒྱུ་ཞིག་ནི་ཟས་དང་ཁྱིམ་བརྗེད་པའི་
ཁྲོད་དུ། གལ་ཏེ་རྒྱལ་ཁབ་ཀྱི་རང་བཙན་གྱི་དོན་ལ་ཐུག་དུས་ཤ་སྦྲང་གིས་
མཆུ་སྣུན་བགྱིས་པ་ལྟར་ཚོར་སྣང་ཞིག་ཡོད་དགོས་སོ། །
མི་ལ་ལས། གལ་ཏེ་གོང་བཤད་དག་རྒྱལ་ཁབ་རང་ཉིད་ཀྱི་རང་བཙན་
འདོད་པའི་སྐད་ཆ་ཙམ་ཡིན་ན། དེ་ལས་ཕྱི་རྒྱལ་ལ་འབྲེལ་བ་བཅད་པས་
དཀའ་སྟེ། ནུབ་གླིང་གི་མི་འཇར་པན་ལ་མ་བསླེབ་པའི་དུས། རང་རེའི་
རྒྱལ་ཁབ་ཤེས་རིག་གི་དཔལ་དང་ལྡན་པའི་རྒྱལ་ཁབ་ཅིག་མིན་ཡང་རང་བཙན་
རྒྱལ་ཁབ་གཙང་མ་ཞིག་ཡིན། གལ་ཏེ་ད་ལྟ་རང་བཙན་དམིགས་ཡུལ་དུ་བྱས་
ན་ཆེས་མཆོག་ཏུ་གྱུར་པ་ནི་གནའ་བོའི་སྒོ་བཀག་རང་སྲུང་གི་ལམ་ལུགས་སླར་
གསོ་བྱས་ན་ལེགས། ད་ལྟ་ད་གཟོད་རང་བཙན་གྱི་དོན་ལ་སེམས་ཁྲལ་བྱེད་པ་
བྱུང་མོད། འོན་ཏེ་ཁཱ་ཨེ་ཨིས་ཁྲི་ལོའི་ཡར་སྔོན་མི་རྣམས་ཀྱིས་དེའི་ཕྱོགས་ཀྱང་
ཤེས་ཀྱི་མི་འདུག རང་ཉིད་ཀྱིས་རྒྱལ་ཁབ་ལྷུག་པོར་གཏོང་ཞིང་ཡང་རྒྱལ་
ཁབ་ཀྱི་རང་བཙན་ལ་སེམས་ཁྲལ་བྱེད་པ་ནི། རང་ཉིད་ཀྱིས་ནད་བཙལ་
ཡང་དེ་ལ་རང་ཉིད་འཇིགས་པ་བཞིན་ཡིན་པས། རང་ཉིད་ཀྱི་ནད་ངོ་ཤེས་ན་
རང་ཉིད་སྔངས་པ་ལས་སྔར་ལྟར་རང་སྟེང་དུ་ནད་མི་འཚོལ་བར་ནད་མེད་ཀྱི་
རྣམ་པར་བཞག་ན་དགའ། ཞེས་ཟེར་མོད། ཁོ་བོས་བལྟས་ན་དེ་ལྟ་མ་ཡིན་
ཏེ། རང་བཙན་ཟེར་བ་ནི་རང་བཙན་གྱི་དངོས་ཡོད་སྟོབས་ཤུགས་ངེས་པར་
མཆིས་དགོས་པ་ལས་གློ་བུར་རང་བཙན་བྱས་པའི་ཕྱིའི་རྣམ་པར་ལྟོས་ཏེ་བཤད་
པ་ག་ལ་ཡིན། ང་ཚོའི་འཇར་པན་ལ་མཚོན་ན་ཕྱི་རྒྱལ་བ་མ་བསླེབ་པའི་སྔོན་
གྱི་རང་བཙན་ཟེར་བ་ནི་དངོས་ཡོད་སྟོབས་ཤུགས་ངོ་མ་ཚང་བའི་རང་བཙན་
ཞིག་མིན་ཏེ། དེ་ནི་ཕྱི་རྒྱལ་བ་དང་མ་འཕྲད་པའི་རྐྱེན་ལས་གློ་བུར་རང་་
བཙན་གྱི་རྣམ་པ་ལྡན་ཙམ་དུ་ཟད་དོ། །ཁོ་བོས་བཤད་པའི་རྒྱལ་ཁབ་ཀྱི་རང་
བཙན་ནི་འདི་ལྟ་སྟེ། རང་རྒྱལ་གྱི་མི་དམངས་རྣམས་ཕྱོགས་གང་ཐད་ནས་ཕྱི་
རྒྱལ་བ་དང་འབྲེལ་ཐུག་མང་དུ་བྱེད་བཅུག་ནས་བསྲེགས་བཅད་བརྡར་གསུམ་
གྱི་ཉམས་སད་བརྒྱུད་ཀྱང་སྔར་བཞིན་དངོས་ཡོད་ཀྱི་སྟོབས་ཤུགས་རྒྱུན་་་་་་་་
བསྲིངས་ཐུབ་པ་ཞིག་སྟེ། དཔེར་ན་ཆར་རླུང་དྲག་པོ་བཟོད་ནུས་ཀྱི་སྲ་ཞིང་
བརྟན་པའི་ཁང་བ་ལྟ་བུ་ཞིག་ཡིན་དགོས་སོ། །ཅིའི་ཕྱིར་རང་ཉིད་དཔའ་ཞུམ་
གོམ་བཤོལ་གྱིས་གནའ་ལུགས་སླར་གསོ་དང༌། སྟེས་དབང་ལ་བརྟེན་ནས་གློ་
བུར་གྱི་རང་བཙན་ཐོབ་པར་ཡིད་ཚིམ་རུང་ངམ། དེ་བས་ད་ལྟའི་ཕྱི་ཕྱོགས
འབྲེལ་བ་བྱེད་ཚུལ་འཚམ་ཞིང་འགྲིག་ན། དེ་ནི་འཇར་པན་གྱི་མི་སེམས་་
བསྐུལ་བའི་ཐབས་མཆོག་ཏུ་གྱུར་པ་ཞིག་རེད། དེ་བས་ན་ངེས་པར་དེ་བེད་
སྤྱད་དེ་རང་རྒྱལ་གྱི་ཤེས་རིག་ལ་སྐུལ་སྤེལ་ཆེན་པོ་ཐེབས་པར་བྱ་དགོས།
མདོར་ན། ཁོ་བོའི་འདོད་བློ་ནི་སྔར་བས་ལྷག་པར་མདུན་ཞུགས་ཀྱིས་རང་
བཙན་ངོ་མ་ཞིག་བརྩོན་ལེན་བྱེད་དགོས་པ་ལས་ཕྱི་བཤོལ་གྱིས་རང་བཙན་གྱི་
མིང་སྟོང་མཁྲེགས་འཛིན་བྱེད་པར་ངོ་རྒོལ་བྱེད་དགོས་སོ། །
འདིར་ཡང་ཡང་བསྐྱར་གླེང་གཞིའི་སྐབས་སུ་རྒྱལ་ཁབ་ཀྱི་རང་བཙན་ནི་
དམིགས་ཡུལ་ཡིན་ཞིང་། ད་ལྟའི་དུས་རིམ་གྱི་ང་ཚོའི་ཤེས་རིག་ནི་དམིགས་
ཡུལ་དེ་བསླེབ་པའི་ལག་ཐབས་ཡིན་ཞེས་བཤད་པའི་ད་ལྟའི་དུས་རིམ་ཞེས་པ་
འདིར་དོན་སྙིང་གལ་ཆེན་ཞིག་ལྡན་པས། མཁས་པ་ཚོས་སྣང་ཆུང་བག་་་
ཡངས་མི་བྱེད་པར་མཁྱེན། གཞུང་འདིའི་ལེའུ་གསུམ་པའི་ནང༌། ཤེས་རིག་
ནི་རྒྱ་ཆེ་འགྲན་བྲལ་ཞིག་སྟེ། འཇིག་རྟེན་མི་ཡུལ་གྱི་བྱ་བ་ཐམས་ཅད་ཀྱིས་
འདི་དམིགས་ཡུལ་དུ་མི་བྱེད་མཁན་མེད། ཅེས་གླེང་ཟིན་ལ། དེས་ནི་འགྲོ་
བ་མིའི་རིགས་ངེས་པར་བསླེབ་ནུས་ཀྱི་ཤེས་རིག་གི་ངོ་བོ་དམིགས་ཡུལ་དུ་བཟུང་
ནས་གྲོས་གླེང་བྱས་འདུག་ཅིང་། འདིར་ནི་ཁོ་བོས་དེང་སྐབས་ཀྱི་འཇར་པན་
གྱི་ཕྱོགས་བཟུང་སྟབས། རང་ཤུགས་ཀྱིས་གྲོས་གླེང་གི་ཁོངས་ཀྱང་ཇེ་ཆུང་དུ་
བཞག་སྟེ་འཇར་པན་གྱི་རང་བཙན་ལ་སྨན་པའི་རིགས་རྣམས་ལ་རེ་ཞིག་ཤེས་
རིག་ཏུ་བཏགས་སོ། །དེར་བརྟེན་ད་ལྟའི་དུས་རིམ་གྱི་རང་རྒྱལ་གྱི་ཤེས་རིགས་
སུ་འབོད་པ་ནི་ཤེས་རིག་གི་ཆ་རྫོགས་པའམ་མཐར་ཐུག་གི་དམིགས་ཡུལ་མིན་ཏེ།
དེ་ནི་ཆོས་རྣམས་གོང་དུ་འཕེལ་རིམ་གྱི་རིམ་པ་དང་པོ་ཙམ་སྟེ། ཐོག་མར་
རྒྱལ་ཁབ་རང་ཉིད་ཀྱི་རང་བཙན་གྱི་ལམ་འཚོལ་དགོས་ཤིང་། བྱ་བ་གཞན་
དག་ནི་རིམ་པ་གཉིས་པ་བཞག་ནས་ཕྱིས་སུ་ཐག་གཅོད་བྱས་པས་ཆོག རྒྱུ་
མཚན་གང་ཟེར་ན་གྲོས་གླེང་གི་ཕྱོགས་ཚོད་འཛིན་བྱས་པའི་དེ་འདྲའི་གནས་
ཚུལ་འོག རྒྱལ་ཁབ་ཀྱི་རང་བཙན་ཡང་ཤེས་རིག་ཡིན་ཏེ། ཤེས་རིག་མེད་
ན་རྒྱལ་ཁབ་ཀྱི་རང་བཙན་ཡང་རྒྱུན་བསྲིང་མི་ནུས། དེ་ལྟར་ཤེས་རིག་དང་
རང་བཙན་གཉིས་ལ་ཧ་ལམ་ཁྱད་པར་ཅང་མེད་ལ། འོན་ཏེ་རང་བཙན་ཞེས་
པའི་ཐ་སྙད་འདི་བཀོལ་ན་མི་རྣམས་ངོས་ཟིན་གྱི་སྟེང་དབྱེ་མཚམས་གསལ་ལ་
རྟོགས་སླ་བ་ཞིག་རེད། གལ་ཏེ་ཤེས་རིག་གཅིག་པུ་ལས་མ་གླེང་ཚེ་རྒྱལ་ཁབ་
རང་བཙན་དང་ཤེས་རིག་ལ་འབྲེལ་མེད་ཀྱི་ཤེས་རིག་ཅིག་གནས་པ་དང་། ཐ་
ན་རྒྱལ་ཁབ་རང་བཙན་དང་ཤེས་རིག་ལ་གནོད་པའི་འགྲིག་ལ་མི་འགྲིག་པའི་
ཤེས་རིག་ཅིག་གནས་པ་མཚོན་པས། ཁོ་བོས་ནི་འདིར་ཤེས་རིག་གི་ཐ་སྙད་མི་
བཀོལ་བར་རང་བཙན་ཞེས་པའི་ཐ་སྙད་བཀོལ་བའི་རྒྱུ་མཚན་ཡང་ནོར་འཁྲུལ་
འདི་མི་འབྱུང་བའི་ཆེད་ཡིན་ནོ། །
དེ་ལྟར་རང་རྒྱལ་གྱི་རང་བཙན་ནི་མཐར་ཐུག་གི་དམིགས་ཡུལ་དུ་བགྱིས་
ལ། དེ་ནི་ཧ་ལམ་ད་ལྟའི་འཇིག་རྟེན་མི་ཡུལ་གྱི་ཆོས་ཐམས་ཅད་བཞུས་ཏེ་
རྫས་གཅིག་ཏུ་སྒྲུབ་ཅིང་། དེ་དག་ཚང་མ་མཐར་ཐུག་གི་དམིགས་ཡུལ་དུ་
བསླེབ་པའི་ལག་ཐབས་སུ་བྱས་ན། དེ་འདྲའི་ལག་ཐབས་ནི་བགྲང་ལས་་་
འདས་པར་འགྱུར་ཏེ། ལམ་ལུགས། རིག་གཞུང་། ཚོང་ལས་དང་བཟོ་
ལས་སོགས་ལག་ཐབས་འདིར་མི་གཏོགས་པ་གཅིག་ཀྱང་མེད་དོ། །དེ་བས་ན་
འཇིག་རྟེན་མི་ཡུལ་གྱི་ཆོས་ཐམས་ཅད་ཀྱི་ཐོབ་ཤོར་ཕན་སྐྱོན་ལ་ཞིབ་ཏུ་འཇུག་
དུས། གལ་ཏེ་བརྟག་དཔྱད་ཕྱོགས་རེ་ཙམ་བགྱིས་ན་མཇུག་བསྡོམས་ལེགས་
པོ་ཞིག་འགོད་དཀའ། གནའ་ནས་བཟུང་མཁས་པ་རྣམས་ལ་གྲོས་གླེང་མང་
དུ་མཆིས་ཏེ། ལ་ལས་ནི་གྲོན་ཆུང་སྟབས་བདེ་དང༌། ལ་ལས་སྙན་ཞིང་སྡུག་
པ། ལ་ལས་སྲིད་དབང་སྒེར་གཅོད་སོགས་ལ་བསྔགས་པས་བཞེད་ཚུལ་ཐ་
དད་པ་ཆེས་མང་། ཐ་ན་མི་ལ་ལར་རང་ཉིད་ཀྱི་ལྟ་ཚུལ་མེད་ལ། དེའི་གྲོས་
གླེང་ཡང་མཐའ་གཅིག་ཏུ་རང་ཉིད་ཀྱི་གོ་གནས་དང་དར་རྒུད་ཀྱི་བབ་དང་
བསྟུན་ནས་འགྱུར་འགྲོ ད་རུང་དེ་ལས་ཚབས་ཆེན་ཞིག་ནི་སྲིད་གཞུང་གི་གོ་
གནས་བེད་སྤྱད་དེ་འགེབས་སྲུང་དང་། སྲིད་དབང་ཆུང་ཆུང་ལ་བརྟེན་ནས་
རང་ཉིད་ཀྱི་འདོད་ཕྱོགས་ལག་ལེན་མཐའ་འཁྱོལ་བྱེད་ཅིང་། དེའི་ཕན་་་་
གནོད་ཐོབ་ཤོར་གྱི་སྐོར་ལ་འདང་ཅི་ཡང་མི་རྒྱག དེ་ནི་མ་རབས་མཐར་ཐུག་
རེད་ཅེ་ན་ཆོག་གོ། གནས་ཚུལ་དེ་དག་ནི་ངོ་མས་འབེན་མེད་སར་མདའ་
འཕེན་པ་དང་། ཡང་ན་ཁྲིམས་རྭ་མེད་ཀྱང་གཏུག་བཤེར་བྱེད་པ་དང༌་་་་་
མཚུངས་ཏེ། སུ་འགྲིག་སུ་མིན་ནི་བྱིས་པའི་རོལ་རྩེད་ཀྱི་རྗེས་སུ་སོང་འདུག་གོ།
གནམ་འོག་གི་ཆོས་རྣམས་ལ་གལ་ཏེ་ཕྱོགས་རེ་བའི་སྒོ་ནས་བལྟས་ན། ཡིན་
པའང་མེད་ལ་མ་ཡིན་པའང་མེད་དོ། །གྲོན་ཆུང་སྟབས་བདེ་ནི་ཐབས་ཆག་
སྤྱོད་རྩིང་ལ་ཉེ་ནའང་། མི་རེ་རེར་མཚོན་ན། །ཁོ་ལ་ཁ་ཏ་བསླབ་སྟོན་གྱི་
ལམ་ནས་དེ་འདྲའི་བསམ་པའི་སྤྱོད་སྟངས་ལ་སློབ་སྦྱོང་བྱེད་དུ་འཇུག་དགོས་པ་
དང་། མཛེས་ཤིང་སྡུག་པ་ནི་རྒྱས་སྤྲོས་འཕྲོ་བརླག་ལ་ཉེ་ཡང་རྒྱལ་ཡོངས་མི་
དམངས་ཀྱི་འཚོ་བ་ཉིན་བཞིན་དགའ་བྲོ་བའི་གནས་སུ་འགྱུར་བར་རེ་འདུན་
མེད་ཐབས་མེད་དོ། །རྒྱལ་ཁབ་ཀྱི་ལམ་ལུགས་སྨྲ་བ་ནི་མཁྲེགས་འཛིན་ཆེ་བས་
དམངས་དབང་ལ་གཏན་ནས་མི་ཕན་མོད། མིག་སྔར་གྱི་ཆབ་སྲིད་གནས་
ཚུལ་གཏན་འཇགས་དང་སྲིད་འཛིན་གྱི་སྒྲིག་ལམ་རྒྱུན་འཁྱོངས་ལ་ཕན་ཆ་ཤིན་
ཏུ་ཆེ། དམངས་དབང་འུད་སྒྲོག་ཆེ་ཐལ་བ་གོང་མའི་ཆབ་སྲིད་ལ་ཆེ་ཆེར་
གནོད་ཀྱང་མི་དམངས་ཀྱི་ཐ་ཤལ་དཔའ་ཞུམ་གྱི་གོམས་གཤིས་ངན་པ་དྲུངས་
འབྱིན་གྱི་ལག་ཐབས་ཡིན་པའི་དབང་དུ་བཏང་ན་ཕན་ནུས་ཤིན་ཏུ་ཆེ། དློ་
དཀར་གཞུང་དྲང་ཅན་དང་། ཡེ་ཤུའི་འཕགས་ཆོས་ཀྱི་གསུང་ཚུལ་དང་།
རོའུ་ལུགས་དང་སངས་རྒྱས་ཆོས་ལུགས་ཀྱི་རིག་གཞུང་སོགས་གང་ཡིན་ཀྱང་དེ་
རྨོངས་ཞན་ཅན་ཡིན་ཞེ་ན་རྨོངས་ལ། དེ་བློ་གྲོས་དང་ལྡན་ཞེ་ན་བློ་གྲོས་དང་
ཡང་ལྡན་པས། གཙོ་བོ་དེ་བེད་སྤྱོད་ཡུལ་ལ་གཞི་བྱས་ན་རྨོངས་པར་འགྱུར་
ངེས་ལ། བློ་གྲོས་དང་ལྡན་པར་ཡང་འགྱུར་ངེས། དེ་ལྟར་ཡིན་ཏེ་ལྐོག་་
དགྲོང་དང་མཐར་སྐྲོད་ཀྱི་གཙོ་བོ་དེ་དག་གི་སྦྱོར་བ་ནོར་འཁྲུལ་ཅན་ཡིན་་་་
ནའང་། དེའི་སེམས་ལ་ཞིབ་ཏུ་དཔྱད་ཚེ། ངོ་མས་རྒྱལ་གཅེས་ལ་དམིགས་
པ་འབའ་ཞིག་ལས་མེད་དོ། །དེར་བརྟེན། ལེའུ་འདིའི་ཐོག་མར་བཤད་པའི་
རྒྱལ་བློན་གྱི་དྲང་བདེན་དང༌། ཡབ་མེས་ཀྱི་སྲོལ་རྒྱུན། གོང་འོག་གི་མིང་
ཐོབ་དང་མཆོག་དམན་གྱི་ཁྱད་པར་སོགས་ནི་འགྲོ་བ་མིའི་རིགས་ཀྱི་བསམ་བློའི་
གཤིས་སྤྱོད་ཀྱི་ཁྲོད་རྩ་ཆེན་གྱི་ཡུལ་ཞིག་ཀྱང་ཡིན་ལ། ཤེས་རིག་གོང་འཕེལ་གྱི་
ཡོ་བྱད་ཞིག་ཀྱང་ཡིན་སྟབས་མཐའ་གཅིག་ཏུ་ཕྱིར་འབུད་གཏོང་དགོས་པའི་རྒྱུ་
མཚན་ཅི་ཡང་མེད་དེ། །ཡོ་བྱད་དེ་དག་སྤྱི་ཚོགས་ལ་ཕན་མིན་གཙོ་བོ་དེ་བེད་
སྤྱོད་ཚུལ་འགྲིག་མིན་ལ་ཐུག་འདུག་གོ། མི་ཞིག་གལ་ཏེ་སེམས་ཉམས་རྒྱལ་
འཚོང་མཁན་མིན་ཚེ། རྒྱལ་ཁབ་ཀྱི་ཁེ་ཕན་འཚོལ་མི་འདོད་མཁན་ཡོད་མི་
སྲིད། གལ་སྲིད་རྒྱལ་ཁབ་ཕུང་བའི་ལས་བྱུང་ན། དེ་ནི་ཁོས་ཁ་ཕྱོགས་་
གསལ་རྟོགས་མ་ཐུབ་པའི་རྐྱེན་ལས་གློ་བུར་དུ་ནོར་འཁྲུལ་བཟོས་པ་རེད།
འཇིག་རྟེན་སྟེང་གི་ཆོས་ཐམས་ཅད་ལག་ཐབས་སྣ་ཚོགས་ལ་བརྟེན་ནས་ད་་
གཟོད་གྲུབ་འབྲས་བྱུང་བས། ཐབས་དང་བཀོད་པ་ཇི་ལྟར་མང་ན་དེ་ལྟར་
བཟུང་ངོ་། །ཡིན་ནའང་ལག་ཐབས་སྣ་ཚོགས་བཀོལ་བའི་དུས་སུ་ཐབས་ལམ་
གྱི་སྟེང་ནོར་འཁྲུལ་འབྱུང་མི་ཉན་སྟབས། ངེས་པར་བསམ་བློ་གཟབ་ནན་
གཏོང་ནས་ལག་ཐབས་ངེས་ཅན་ཞིག་ཞིབ་འཇུག་བྱས་ཏེ། དེ་ནི་དམིགས་
ཡུལ་ངེས་ཅན་ལ་འབྲེལ་ཡོད་མེད་བལྟ་དགོས་ལ། གལ་ཏེ་འབྲེལ་ཡོད་ན་ཇི་
ལྟར་དམིགས་ཡུལ་ལ་བསླེབ་པ་སྟེ་དངོས་ནས་སམ་བརྒྱུད་ནས་བསླེབ་པ་རེད།
ཡང་ན་དུས་མཚུངས་སུ་ལག་ཐབས་རིགས་མི་འདྲ་བ་གཉིས་ཡོད་པའི་ཚེ།
གང་སྔོན་དང་གང་རྗེས་སུ་སྤྱོད་དགོས་པ་སོགས་ལ་འདང་རྒྱག་དགོས་སོ། །
མདོར་ན། ཆེས་གལ་འགངས་ཆེ་བ་ནི་ཆེས་མཐར་ཐུག་དང་ཆེས་ཆེ་བའི་་
དམིགས་ཡུལ་བརྗེད་མི་རུང་། རྒྱུ་མཚན་དེར་བརྟེན། ཁོ་བོས་རང་རྒྱལ་གྱི་
རང་བཙན་ཞེས་པ་ལེའུ་འདིའི་ཁ་བྱང་བྱས་ནས་ཕྱི་ནང་གི་མཚམས་གསལ་བོར་
ཕྱེ་ཞིང་། མང་ཚོགས་ཀྱིས་ངེས་པར་དུ་བརྩི་སྲུང་བྱེད་པའི་ཁ་ཕྱོགས་བསྟན་
ཏོ།།།དེ་ལྟར་བགྱིས་ན་ད་གཟོད་ཆོས་རྣམས་ཀྱི་ལྕི་ཡང་གཞལ་ནུས་ཤིང་།
ཆོས་རྣམས་ཀྱི་མྱུར་བུལ་གཏན་ལ་འབེབས་ཐུབ ལྕི་ཡང་མྱུར་བུལ་གྱི་ཕྱོགས་
སྔར་གསལ་བོར་བསྟན་ཟིན་ཏེ། ཁ་སང་ཡིད་སུན་པར་བྱེད་པའི་བྱ་བ་དེ་རིང་
སྤྲོ་འོས་སམ་ཡིད་འོང་གི་གནས་སུ་འགྱུར་བ་དང་། ན་ནིང་མོས་ཞེན་ཆེ་བའི་
བྱ་བ་ད་ལོ་ཡིད་རྨུས་ཀྱི་ཡུལ་དུ་འགྱུར་བ་ཡོད་ལ། བློར་བབ་སེམས་ཁྲལ་དང་
དགའ་ཚལ་མནར་མེད་དུ་འགྱུར་བ། དགྲ་གཤེད་གྲོགས་བཤེས། ཕྱི་མི་སྤུན་
ཟླར་འགྱུར་བའང་ཡོད་པས། དགའ་སྡུག་སྤྲོ་སྡང་མཉམ་དུ་མྱོང་སྟེ་དམིགས
ཡུལ་གཅིག་མཐུན་གྱི་ལམ་དུ་འདོང་བར་བྱ་ལ། ཁོ་བོ་རང་ཉིད་ཀྱི་ལྟ་ཚུལ་
གཞི་བྱས་ན། མིག་སྔར་འཇར་པན་གྱི་མི་སེམས་བརྟན་པོ་ཡོང་བའི་ཐབས་
འདི་ཙམ་ལས་མེད་དོ། །
གཞུང་འདི་ནི་འཇར་པན་གྱི་མཁས་དབང་བསམ་བློ་བ་ཆེན་པོ་ཧོའུ་ཁོའུ་
ཛ་བཱ་ཡོའུ་ཁིས་ཆིས་ཀྱིས་མཛད་པ་ཡིན་ལ། ཁོང་ནི་སྤྱི་ལོ༡༨༣༤ལོར་་་་་་
འཁྲུངས་ཤིང་། སྤྱི་ལོ༡༩༠༡ལོར་སྐུ་འདས། སྐུ་ཚེ་གང་པོར་གཞུང་རྩོམ་
དང་ལོ་ཙཱའི་ལས་བཞེས་པས་སྔ་ཕྱིར་གསུང་རྩོམ་རིགས་དྲུག་ཅུ་ལྷག་སྤེལ་བར་
བཤད། དེའི་ནང་ནས་གཞུང་འདི་དང་བསླབ་སྐུལ་ལེའུ་ཞེས་པའི་གཞུང་
གཉིས་ལ་གྲགས་པ་ཤིན་ཏུ་རྒྱས་པས། སྔ་གཞུག་ཏུ་རྒྱ་ཡིག་ཏུ་བསྒྱུར་བ་མ་
ཟད། ཚོང་དོན་པར་ཁང་ནས་པར་དུ་བསྐྲུན་པ་དང་། ད་ལན་རྒྱ་འགྱུར་མ་
དེ་གཞི་བྱས་ནས་བོད་ཡིག་ཏུ་བསྒྱུར་པ་ཡིན་ལ། འདི་སྐབས་འཇར་པན་པ་
ནམ་མཁའ་ཡེ་ཤེས་དང་གངས་དགའ་རྒྱ་མཚོ་རྣམ་གཉིས་ཀྱིས་འཇར་པན་གྱི་སྒྲ་
འགྱུར་ཐ་སྙད་ཀྱི་སྒྱུར་སྟངས་ལ་རོགས་གང་ནུས་བྱས་པས་བཀའ་དྲིན་ཆེ་ཞུ་
ཞིང་། སླད་མར་དཔྱོད་ལྡན་དག་གིས་ནོར་འཁྲུལ་ཆད་ལྷག་གང་མཆིས་ཐེར་
འདོན་གྱིས་ཐུགས་འཆར་ལྷུག་པོར་གནང་རོགས་ཞུ་ཞུ་ཞེས་ཆ་རིས་སྐལ་བཟང་
ཐོགས་མེད་མི་ཕམ་ཚངས་སྲས་དགྱེས་པའི་བློ་གྲོས་སུ་འབོད་པས་རང་ལོ་སོ་
བདུན་པ་ཉིས་སྟོང་ལོའི་ས་གའི་ཉ་ལ་མཇུག་རྫོགས་པར་བསྒྱུར་བ་དགེའོ། །